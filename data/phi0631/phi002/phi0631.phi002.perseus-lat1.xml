<?xml-model href="http://www.stoa.org/epidoc/schema/latest/tei-epidoc.rng"
schematypens="http://relaxng.org/ns/structure/1.0"\?><?xml-model href="http://www.stoa.org/epidoc/schema/8.19/tei-epidoc.rng"
schematypens="http://purl.oclc.org/dsdl/schematron"?><TEI xmlns="http://www.tei-c.org/ns/1.0">
    <teiHeader type="text">
        <fileDesc>
            <titleStmt>
            	<title type="work">Jugurtha</title>
                <author n="Sallust">Sallust</author>
                <editor role="editor" n="Ahlberg">Axel W. Ahlberg</editor> <sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
</respStmt>
<funder n="org:AnnCPB">The Annenberg CPB/Project</funder>
                 </titleStmt><publicationStmt><publisher>Trustees of Tufts University</publisher><pubPlace>Medford, MA</pubPlace><authority>Perseus Project</authority></publicationStmt>
              <sourceDesc>
                <biblStruct>
                    <monogr>
                        <author>C. Sallusti Crispi</author>
                    	<title>Catilina, Iugurtha, Orationes Et Epistulae Excerptae De Historiis</title>
                    	<editor role="editor" n="Ahlberg">Axel W. Ahlberg</editor>
                    	<imprint>
                    		<pubPlace>Leipzig</pubPlace>
                            <publisher>Teubner</publisher>
                            <date>1919</date>
                        </imprint>
                    </monogr>
                </biblStruct>
            </sourceDesc>
        </fileDesc>
        <encodingDesc>
            <refsDecl n="CTS">
                <cRefPattern n="section"
                    matchPattern="(\w+).(\w+)"
                    replacementPattern="#xpath(/tei:TEI/tei:text/tei:body/tei:div/tei:milestone[@n='$1']/tei:milestone[@n='$2'])">
                    <p>This pointer pattern extracts chapter and section</p>
                </cRefPattern>
                <cRefPattern n="chapter"
                    matchPattern="(\w+)"
                    replacementPattern="#xpath(/tei:TEI/tei:text/tei:body/tei:div/tei:milestone[@n='$1'])">
                    <p>This pointer pattern extracts chapter</p>
                </cRefPattern>
            </refsDecl>
            <refsDecl>
                <refState unit="chapter" delim="."/>
                <refState unit="section"/>
            </refsDecl>
        </encodingDesc>
        <profileDesc>
            <langUsage>
                <language ident="lat">Latin</language>
                <language ident="grc">Greek</language>
            </langUsage>
        </profileDesc>
        <revisionDesc>
            <change when="2015-12-10" who="Zach Himes">Cleaned up teiHeader.</change>
            <change when="2014-08-01" who="Stella Dee">edited markup</change>
            <change when="2014-07-01" who="Stella Dee">split composite text and converted to unicode</change>
            <change when="2011-01-17" who="gcrane">Revision 1.1  base SDL files</change>
            <change when="2009-12-07" who="rsingh04">Revision 1.1  moved more xml files around based on copyright status.  split up Plutarch/plut_gk.xml into separate files and gave them their own doc ids.</change>
            <change when="2009-11-24" who="gcrane">Revision 1.4  typo fixed</change>
            <change when="2006-09-09" who="gcrane">Revision 1.3  small fixes</change>
            <change when="2006-01-01" who="GRC">tagging</change>
            <change when="2005-08-01" who="packel">Revision 1.2  removed stray item tags</change>
            <change when="2005-07-25" who="packel">Revision 1.1  Converted to XML</change>
            <change when="2004-07-22" who="mimno">Revision 1.3  added P4 declarations</change>
            <change when="2004-07-20" who="mimno">Revision 1.2  removed subdoc elements</change>
            <change when="2003-05-12" who="mimno">Revision 1.1  first TEI version</change>
            <change when="2002-11-14" who="DMM">markup</change>
        </revisionDesc>
    </teiHeader>
<text>
    <body>
        <div type="edition" xml:lang="lat" n="urn:cts:latinLit:phi0631.phi002.perseus-lat1" subtype="edition">
            <head>C. Sallusti Crispi Bellum Iugurthinum</head> <pb n="p.53"/>
            <div type="textpart" subtype="chapter" n="1">
                                <div type="textpart" subtype="section" n="1"><p><milestone unit="para"/>Falso queritur de natura sua genus humanum, quod inbecilla atque aevi brevis forte potius quam virtute regatur.
                </p></div>
                <div type="textpart" subtype="section" n="2"><p>nam contra reputando neque maius aliud neque praestabilius invenias magisque naturae industriam hominum quam vim aut tempus deesse.
                </p></div>
                <div type="textpart" subtype="section" n="3"><p>sed dux atque imperator vitae mortalium animus est. qui ubi ad gloriam virtutis via grassatur, abunde pollens potensque et clarus est neque fortuna eget, quippe quae probitatem, industriam aliasque artis bonas neque dare neque eripere quoiquam potest.
                </p></div>
                <div type="textpart" subtype="section" n="4"><p>sin captus pravis cupidinibus ad inertiam et voluptates corporis pessum datus est, perniciosa lubidine paulisper usus, ubi per socordiam vires tempus ingenium diffluxere, naturae infirmitas accusatur: suam quisque culpam auctores ad negotia transferunt.
                </p></div>
                <div type="textpart" subtype="section" n="5"><p>quod si hominibus bonarum rerum tanta cura esset, quanto studio aliena ac nihil profutura multaque etiam periculosa ac perniciosa petunt, neque regerentur magis quam regerent casus et eo magnitudinis <pb n="p.54"/> procederent, ubi pro mortalibus gloria aeterni fierent.
                </p></div>
            </div>
            <div type="textpart" subtype="chapter" n="2">
                <div type="textpart" subtype="section" n="1"><p>nam uti genus hominum conpositum ex corpore et anima est, ita res cunctae studiaque omnia nostra corporis alia, alia animi naturam sequontur. igitur praeclara facies, magnae divitiae,
                </p></div>
                <div type="textpart" subtype="section" n="2"><p>ad hoc vis corporis et alia omnia huiusce modi brevi dilabuntur; at ingeni egregia facinora sicuti anima inmortalia sunt.
                </p></div>
                <div type="textpart" subtype="section" n="3"><p>postremo corporis et fortunae bonorum ut initium sic finis est, omniaque orta occidunt et aucta senescunt: animus incorruptus, aeternus, rector humani generis agit atque habet cuncta neque ipse habetur.
                </p></div>
                <div type="textpart" subtype="section" n="4"><p>quo magis pravitas eorum admiranda est, qui, dediti corporis gaudiis, per luxum et ignaviam aetatem agunt, ceterum ingenium, quo neque melius neque amplius aliud in natura mortalium est, incultu atque socordia torpescere sinunt, quom praesertim tam multae variaeque sint artes animi, quibus summa claritudo paratur.
                </p></div>
            </div>
            <div type="textpart" subtype="chapter" n="3">
                <div type="textpart" subtype="section" n="1"><p><milestone unit="para"/>Verum ex iis magistratus et imperia, postremo omnis cura rerum publicarum minume mihi hac tempestate cupiunda videntur, quoniam neque virtuti honos datur neque illi, quibus per fraudem ius fuit, tuti aut eo magis honesti sunt.
                </p></div>
                <div type="textpart" subtype="section" n="2"><p>nam vi quidem regere patriam aut parentis, quamquam et possis et delicta corrigas, tamen inportunum est, quom praesertim omnes rerum mutationes caedem, fugam aliaque hostilia portendant.
                </p></div>
                <div type="textpart" subtype="section" n="3"><p>frustra autem niti neque aliud se fatigando nisi odium quaerere extremae dementiae est;
                </p></div>
                <div type="textpart" subtype="section" n="4"><p>nisi forte quem inhonesta et perniciosa lubido tenet potentiae paucorum decus atque libertatem suam gratificari. <pb n="p.55"/>
                </p></div>
            </div>
            <div type="textpart" subtype="chapter" n="4">
                <div type="textpart" subtype="section" n="1"><p><milestone unit="para"/>Ceterum ex aliis negotiis, quae ingenio exercentur, in primis magno usui est memoria rerum gestarum.
                </p></div>
                <div type="textpart" subtype="section" n="2"><p>quoius de virtute quia multi dixere, praetereundum puto, simul ne per insolentiam quis existumet memet studium meum laudando extollere.
                </p></div>
                <div type="textpart" subtype="section" n="3"><p>atque ego credo fore qui, quia decrevi procul a re publica aetatem agere, tanto tamque utili labori meo nomen inertiae inponant, certe quibus maxuma industria videtur salutare plebem et conviviis gratiam quaerere.
                </p></div>
                <div type="textpart" subtype="section" n="4"><p>qui si reputaverint, et quibus ego temporibus magistratus adeptus sim et quales viri idem adsequi nequiverint et postea quae genera hominum in senatum pervenerint, profecto existumabunt me magis merito quam ignavia iudicium animi mei mutavisse maiusque commodum ex otio meo quam ex aliorum negotiis rei publicae venturum.
                </p></div>
                <div type="textpart" subtype="section" n="5"><p>nam saepe ego audivi Q. Maxumum, P. Scipionem, praeterea civitatis nostrae praeclaros viros solitos ita dicere, quom maiorum imagines intuerentur, vehementissume sibi animum ad virtutem accendi.
                </p></div>
                <div type="textpart" subtype="section" n="6"><p>scilicet non ceram illam neque figuram tantam vim in sese habere, sed memoria rerum gestarum eam flammam egregiis viris in pectore crescere neque prius sedari, quam virtus eorum famam atque gloriam adaequaverit.
                </p></div>
                <div type="textpart" subtype="section" n="7"><p>at contra quis est omnium his moribus, quin divitiis et sumptibus, non probitate neque industria cum maioribus suis contendat? etiam homines novi, qui antea per virtutem soliti erant nobilitatem antevenire, furtim et per latrocinia potius quam bonis artibus ad imperia et honores nituntur;
                </p></div>
                <div type="textpart" subtype="section" n="8"><p>proinde  quasi praetura et consulatus atque alia omnia huiusce modi per se ipsa clara et magnifica sint ac non perinde habeantur, ut eorum qui ea sustinent virtus est.
                </p></div>
                <div type="textpart" subtype="section" n="9"><p>verum ego liberius altiusque processi, dum me civitatis morum piget taedetque. nunc ad inceptum redeo. <pb n="p.56"/>
                </p></div>
            </div>
            <div type="textpart" subtype="chapter" n="5">
                <div type="textpart" subtype="section" n="1"><p><milestone unit="para"/>bellum scripturus sum, quod populus Romanus cum Iugurtha rege Numidarum gessit, primum quia magnum et atrox variaque victora fuit, dehinc quia tunc primum superbiae nobilitatis obviam itum est;
                </p></div>
                <div type="textpart" subtype="section" n="2"><p>quae contentio divina et humana cuncta permiscuit eoque vecordiae processit,
                </p></div>
                <div type="textpart" subtype="section" n="3"><p>ut studiis civilibus bellum atque vastitas Italiae finem faceret. sed prius quam huiusce modi rei initium expedio, pauca supra repetam, quo ad cognoscundum omnia illustria magis magisque in aperto sint.
                </p></div>
                <div type="textpart" subtype="section" n="4"><p><milestone unit="para"/>Bello Punico secundo, quo dux Carthaginiensium Hannibal post magnitudinem nominis Romani Italiae opes maxume adtriverat, Masinissa rex Numidarum in amicitiam receptus a P. Scipione, quoi postea Africano cognomen ex virtute fuit, multa et praeclara rei militaris facinora fecerat. ob quae victis Carthaginiensibus et capto Syphace, quoius in Africa magnum atque late imperium valuit, populus Romanus, quascumque urbis et agros manu ceperat, regi dono dedit.
                </p></div>
                <div type="textpart" subtype="section" n="5"><p>igitur amicitia Masinissae bona atque honesta nobis permansit. sed imperi vitaeque eius finis idem fuit.
                </p></div>
                <div type="textpart" subtype="section" n="6"><p><milestone unit="para"/>Dein Micipsa filius regnum solus obtinuit Mastanabale et Gulussa fratribus morbo absumptis.
                </p></div>
                <div type="textpart" subtype="section" n="7"><p>is Adherbalem et Hiempsalem ex sese genuit Iugurthamque filium Mastanabalis fratris, quem Masinissa, quod ortus ex concubina erat, privatum dereliquerat, eodem cultu quo liberos suos domi habuit.
                </p></div>
            </div>
            <div type="textpart" subtype="chapter" n="6">
                <div type="textpart" subtype="section" n="1"><p><milestone unit="para"/>Qui ubi primum adolevit, pollens viribus, decora facie, sed multo maxume ingenio validus, non se luxu <pb n="p.57"/> neque inertiae corrumpundum dedit, sed, uti mos gentis illius est, equitare, iaculari; cursu cum aequalibus certare et, quom omnis gloria anteiret, omnibus tamen carus esse; ad hoc pleraque tempora in venando agere, leonem atque alias feras primus aut in primis ferire: plurumum facere, [et] minumum ipse de se loqui.
                </p></div>
                <div type="textpart" subtype="section" n="2"><p>quibus rebus Micipsa tametsi initio laetus fuerat, existumans virtutem Iugurthae regno suo gloriae fore, tamen, postquam hominem adulescentem exacta sua aetate et parvis liberis magis magisque crescere intellegit, vehementer eo negotio permotus multa cum animo suo volvebat.
                </p></div>
                <div type="textpart" subtype="section" n="3"><p>terrebat eum natura mortalium avida imperi et praeceps ad explendam animi cupidinem, praeterea opportunitas suae liberorumque aetatis, quae etiam mediocris viros spe praedae transvorsos agit, ad hoc studia Numidarum in Iugurtham accensa, ex quibus, si talem virum dolis interfecisset, ne qua seditio aut bellum oriretur, anxius erat.
                </p></div>
            </div>
            <div type="textpart" subtype="chapter" n="7">
                <div type="textpart" subtype="section" n="1"><p>his difficultatibus circumventus ubi videt neque per vim neque insidiis opprimi posse hominem tam acceptum popularibus, quod erat Iugurtha manu promptus et adpetens gloriae militaris, statuit eum obiectare periculis et eo modo fortunam temptare.
                </p></div>
                <div type="textpart" subtype="section" n="2"><p><milestone unit="para"/>Igitur bello Numantino Micipsa, quom populo Romano equitum atque peditum auxilia mitteret, sperans vel ostentando virtutem vel hostium saevitia facile eum occasurum, praefecit Numidis, quos in Hispaniam mittebat.
                </p></div>
                <div type="textpart" subtype="section" n="3"><p>sed ea res longe aliter, ac ratus erat, evenit. nam Iugurtha, ut erat inpigro atque acri ingenio, ubi naturam
                </p></div>
                <div type="textpart" subtype="section" n="4"><p>P. Scipionis, qui tum Romanis imperator erat, et morem <pb n="p.58"/> hostium cognovit, multo labore multaque cura, praeterea modestissume parendo et saepe obviam eundo periculis in tantam claritudinem brevi pervenerat, ut nostris vehementer carus, Numantinis maxumo terrori esset.
                </p></div>
                <div type="textpart" subtype="section" n="5"><p>ac sane, quod difficillumum in primis est, et proelio strenuos erat et bonus consilio, quorum alterum ex providentia timorem, alterum ex audacia temeritatem adferre plerumque solet.
                </p></div>
                <div type="textpart" subtype="section" n="6"><p>igitur imperator omnis fere res asperas per Iugurtham agere, in amicis habere, magis magisque eum in dies amplecti, quippe quoius neque consilium neque inceptum ullum frustra erat.
                </p></div>
                <div type="textpart" subtype="section" n="7"><p>huc adcedebat munificentia animi et ingeni sollertia, quis rebus sibi multos ex Romanis familiari amicitia coniunxerat.
                </p></div>
            </div>
            <div type="textpart" subtype="chapter" n="8">
                <div type="textpart" subtype="section" n="1"><p><milestone unit="para"/>Ea tempestate in exercitu nostro fuere complures novi atque nobiles, quibus divitiae bono honestoque potiores erant, factiosi domi, potentes apud socios, clari magis quam honesti, qui Iugurthae non mediocrem animum pollicitando accendebant, si Micipsa rex occidisset, fore uti solus imperi Numidiae potiretur: in ipso maxumam virtutem, Romae omnia venalia esse.
                </p></div>
                <div type="textpart" subtype="section" n="2"><p>sed postquam Numantia deleta P. Scipio dimittere auxilia et ipse revorti domum decrevit, donatum atque laudatum magnifice pro contione Iugurtham in praetorium abduxit ibique secreto monuit, ut potius publice quam privatim amicitiam populi Romani coleret neu quibus largiri insuesceret: periculose a paucis emi quod multorum esset. si permanere vellet in suis artibus, ultro illi et gloriam et regnum venturum; sin properantius pergeret, suamet ipsum pecunia praecipitem casurum.
                </p></div>
            </div>
            <div type="textpart" subtype="chapter" n="9">
                <div type="textpart" subtype="section" n="1"><p>sic locutus cum litteris eum, quas Micipsae redderet, dimisit. earum sententia haec erat:
                </p></div>
                <div type="textpart" subtype="section" n="2"><p><milestone unit="para"/>'Iugurthae tui bello Numantino longe maxuma virtus fuit, quam rem tibi certo scio gaudio esse. nobis ob <pb n="p.59"/> merita sua carus est; ut idem senatui et populo Romano sit, summa ope nitemur. tibi quidem pro nostra amicitia gratulor. en habes virum dignum te atque avo suo Masinissa.'
                </p></div>
                <div type="textpart" subtype="section" n="3"><p><milestone unit="para"/>Igitur rex, ubi ea quae fama acceperat ex litteris imperatoris ita esse cognovit, quom virtute tum gratia viri permotus flexit animum suom et Iugurtham beneficiis vincere aggressus est statimque eum adoptavit et testamento pariter cum filiis heredem instituit.
                </p></div>
                <div type="textpart" subtype="section" n="4"><p><milestone unit="para"/>Sed ipse paucos post annos morbo atque aetate confectus quom sibi finem vitae adesse intellegeret, coram amicis et cognatis itemque Adherbale et Hiempsale filiis dicitur huiusce modi verba cum Iugurtha habuisse:
                </p></div>
            </div>
            <div type="textpart" subtype="chapter" n="10">
                <div type="textpart" subtype="section" n="1"><p><milestone unit="para"/>'Parvom ego te, Iugurtha, amisso patre, sine spe, sine opibus in meum regnum accepi, existumans non minus me tibi quam liberis, si genuissem, ob beneficia carum fore.
                </p></div>
                <div type="textpart" subtype="section" n="2"><p>neque ea res falsum me habuit. nam, ut alia magna et egregia tua omittam, novissume rediens Numantia meque regnumque meum gloria honoravisti tuaque virtute nobis Romanos ex amicis amicissumos fecisti. in Hispania nomen familiae renovatum est. postremo, quod difficillumum inter mortalis est, gloria invidiam vicisti.
                </p></div>
                <div type="textpart" subtype="section" n="3"><p><milestone unit="para"/>Nunc, quoniam mihi natura finem vitae facit, per hanc dexteram, per regni fidem moneo obtestorque te, uti hos, qui tibi genere propinqui, beneficio meo fratres sunt, caros habeas neu malis alienos adiungere quam sanguine coniunctos retinere.
                </p></div>
                <div type="textpart" subtype="section" n="4"><p>non exercitus neque thesauri <pb n="p.60"/> praesidia regni sunt, verum amici, quos neque armis cogere neque auro parare queas: officio et fide pariuntur. quis autem amicior quam frater fratri? aut quem alienum fidum invenies,
                </p></div>
                <div type="textpart" subtype="section" n="5"><p>si tuis hostis fueris? equidem ego vobis regnum trado firmum,
                </p></div>
                <div type="textpart" subtype="section" n="6"><p>si boni eritis, sin mali, inbecillum. nam concordia parvae res crescunt, discordia maxumae dilabuntur.
                </p></div>
                <div type="textpart" subtype="section" n="7"><p><milestone unit="para"/>Ceterum ante hos te, Iugurtha, qui aetate et sapientia prior es, ne aliter quid eveniat, providere decet. nam in omni certamine qui opulentior est, etiam si accipit iniuriam, tamen, quia plus potest, facere videtur.
                </p></div>
                <div type="textpart" subtype="section" n="8"><p>vos autem, Adherbal et Hiempsal, colite, observate talem hunc virum, imitamini virtutem et enitimini, ne ego meliores liberos sumpsisse videar quam genuisse.'
                </p></div>
            </div>
            <div type="textpart" subtype="chapter" n="11">
                <div type="textpart" subtype="section" n="1"><p><milestone unit="para"/>Ad ea Iugurtha, tametsi regem ficta locutum intellegebat et ipse longe aliter animo agitabat, tamen pro tempore benigne respondit.
                </p></div>
                <div type="textpart" subtype="section" n="2"><p><milestone unit="para"/>Micipsa paucis post diebus moritur. postquam illi more regio iusta magnifice fecerant, reguli in unum convenerunt, ut inter se de cunctis negotiis disceptarent.
                </p></div>
                <div type="textpart" subtype="section" n="3"><p>sed Hiempsal, qui minumus ex illis erat, natura ferox et iam antea ignobilitatem Iugurthae, quia materno genere inpar erat, despiciens, dextra Adherbalem adsedit, ne medius ex tribus, quod apud Numidas honori ducitur, Iugurtha foret.
                </p></div>
                <div type="textpart" subtype="section" n="4"><p>dein tamen, ut aetati concederet, fatigatus a fratre, vix in partem alteram transductus est.
                </p></div>
                <div type="textpart" subtype="section" n="5"><p>ibi quom multa de administrando imperio dissererent, <pb n="p.61"/> Iugurtha inter alias res iacit oportere quinquenni consulta et decreta omnia rescindi, nam per ea tempora confectum annis Micipsam parum animo valuisse.
                </p></div>
                <div type="textpart" subtype="section" n="6"><p>tum idem Hiempsal placere sibi respondit, nam ipsum illum tribus proxumis annis adoptatione in regnum pervenisse.
                </p></div>
                <div type="textpart" subtype="section" n="7"><p>quod verbum in pectus Iugurthae altius, quam quisquam ratus erat, descendit.
                </p></div>
                <div type="textpart" subtype="section" n="8"><p>itaque ex eo tempore ira et metu anxius moliri, parare atque ea modo cum animo habere, quibus Hiempsal per dolum caperetur.
                </p></div>
                <div type="textpart" subtype="section" n="9"><p>quae ubi tardius procedunt neque lenitur animus ferox, statuit quovis modo inceptum perficere.
                </p></div>
            </div>
            <div type="textpart" subtype="chapter" n="12">
                <div type="textpart" subtype="section" n="1"><p><milestone unit="para"/>Primo conventu, quem ab regulis factum supra memoravi, propter dissensionem placuerat dividi thesauros finisque imperi singulis constitui.
                </p></div>
                <div type="textpart" subtype="section" n="2"><p>itaque tempus ad utramque rem decernitur, sed maturius ad pecuniam distribuendam. reguli interea in loca propinqua thesauris alius alio concessere.
                </p></div>
                <div type="textpart" subtype="section" n="3"><p>sed Hiempsal in oppido Thirmida forte eius domo utebatur, qui proxumus lictor Iugurthae carus acceptusque ei semper fuerat. quem ille casu ministrum oblatum promissis onerat inpellitque, uti tamquam sua[m] visens domum eat, portarum clavis adulterinas paret — nam verae ad Hiempsalem referebantur — ceterum, ubi res postularet, se ipsum cum magna manu venturum.
                </p></div>
                <div type="textpart" subtype="section" n="4"><p>Numida mandata brevi conficit atque, uti doctus erat, noctu Iugurthae milites introducit.
                </p></div>
                <div type="textpart" subtype="section" n="5"><p>qui postquam in aedis inrupere, divorsi regem quaerere, dormientis alios alios occursantis interficere, scrutari loca abdita, clausa effringere, strepitu et tumultu omnia miscere, quom interim Hiempsal reperitur occultans se tugurio mulieries ancillae, quo initio pavidus et ignarus loci perfugerat.
                </p></div>
                <div type="textpart" subtype="section" n="6"><p>Numidae caput eius, uti iussi erant, ad Iugurtham referunt. <pb n="p.62"/>
                </p></div>
            </div>
            <div type="textpart" subtype="chapter" n="13">
                <div type="textpart" subtype="section" n="1"><p><milestone unit="para"/>Ceterum fama tanti facinoris per omnem Africam brevi divolgatur. Adherbalem omnisque, qui sub imperio Micipsae fuerant, metus invadit. in duas partis discedunt Numidae: plures Adherbalem sequontur, sed illum alterum bello meliores.
                </p></div>
                <div type="textpart" subtype="section" n="2"><p>igitur Iugurtha quam maxumas potest copias armat, urbis partim vi alias voluntate imperio suo adiungit, omni Numidiae imperare parat.
                </p></div>
                <div type="textpart" subtype="section" n="3"><p>Adherbal tametsi Romam legatos miserat, qui senatum docerent de caede fratris et fortunis suis, tamen fretus multitudine militum parabat armis contendere.
                </p></div>
                <div type="textpart" subtype="section" n="4"><p>sed ubi res ad certamen venit, victus ex proelio profugit in provinciam ac deinde Romam contendit.
                </p></div>
                <div type="textpart" subtype="section" n="5"><p>tum ugurtha patratis consiliis, postquam omni Numidia potiebatur, in otio facinus suom cum animo reputans timere populum Romanum neque advorsus iram eius usquam nisi in avaritia nobilitatis et pecunia sua spem habere.
                </p></div>
                <div type="textpart" subtype="section" n="6"><p>itaque paucis diebus cum auro et argento multo Romam legatos mittit, quis praecipit, primum uti veteres amicos muneribus expleant, deinde novos adquirant, postremo quaecumque possint largiundo parare ne cunctentur.
                </p></div>
                <div type="textpart" subtype="section" n="7"><p>sed ubi Romam legati venere et ex praecepto regis hospitibus aliisque, quorum ea tempestate in senatu auctoritas pollebat, magna munera misere, tanta conmutatio incessit, ut ex maxuma invidia in gratiam et favorem nobilitatis Iugurtha veniret.
                </p></div>
                <div type="textpart" subtype="section" n="8"><p>quorum pars spe, alii praemio inducti singulos ex senatu ambiundo nitebantur, ne gravius in eum consuleretur.
                </p></div>
                <div type="textpart" subtype="section" n="9"><p>igitur ubi legati satis confidunt, die constituto senatus utrisque datur. tum Adherbalem hoc modo locutum accepimus:
                </p></div>
            </div>
            <div type="textpart" subtype="chapter" n="14">
                <div type="textpart" subtype="section" n="1"><p><milestone unit="para"/>'Patres conscripti, Micipsa pater meus moriens mihi praecepit, uti regni Numidiae tantummodo procurationem existumarem meam, ceterum ius et imperium eius <pb n="p.63"/> penes vos esse; simul eniterer domi militiaeque quam maxumo usui esse populo Romano; vos mihi cognatorum, vos adfinium loco ducerem: si ea fecissem, in vostra amicitia exercitum divitias munimenta regni me habiturum.
                </p></div>
                <div type="textpart" subtype="section" n="2"><p>quae quom praecepta parentis mei agitarem, Iugurtha, homo omnium quos terra sustinet sceleratissumus, contempto imperio vostro Masinissae me nepotem et iam ab stirpe socium atque amicum populi Romani regno fortunisque omnibus expulit.
                </p></div>
                <div type="textpart" subtype="section" n="3"><p><milestone unit="para"/>Atque ego, patres conscripti, quoniam eo miseriarum venturus eram, vellem potius ob mea quam ob maiorum meorum beneficia posse me a vobis auxilium petere, ac maxume deberi mihi beneficia a populo Romano, quibus non egerem, secundum ea, si desideranda erant, uti debitis uterer.
                </p></div>
                <div type="textpart" subtype="section" n="4"><p>sed quoniam parum tuta per se ipsa probitas est neque mihi in manu fuit, Iugurtha qualis foret, ad vos confugi, patres conscripti, quibus, quod mihi miserrumum est, cogor prius oneri quam usui esse.
                </p></div>
                <div type="textpart" subtype="section" n="5"><p>ceteri reges aut bello victi in amicitiam a vobis recepti sunt aut in suis dubiis rebus societatem vostram adpetiverunt; familia nostra cum populo Romano bello Carthaginiensi amicitiam instituit, quo tempore magis fides eius quam fortuna petunda erat.
                </p></div>
                <div type="textpart" subtype="section" n="6"><p>quorum progeniem vos, patres conscripti, nolite pati me nepotem Masinissae frustra a vobis auxilium petere.
                </p></div>
                <div type="textpart" subtype="section" n="7"><p><milestone unit="para"/>Si ad impetrandum nihil causae haberem praeter miserandam fortunam, quod paulo ante rex genere fama atque copiis potens, nunc deformatus aerumnis, inops alienas opes expecto, tamen erat maiestatis populi Romani prohibere iniuriam neque pati quoiusquam regnum per scelus crescere.
                </p></div>
                <div type="textpart" subtype="section" n="8"><p>verum ego iis finibus eiectus sum, quos maioribus meis populus Romanus dedit, unde pater et avos meus una vobiscum expulere Syphacem et <pb n="p.64"/> Carthaginiensis. vostra beneficia mihi erepta sunt, patres conscripti, vos in mea iniuria despecti estis.
                </p></div>
                <div type="textpart" subtype="section" n="9"><p>eheu me miserum! hucine, Micipsa pater, beneficia tua evasere, ut, quem tu parem cum liberis tuis regnique participem fecisti, is potissumum stirpis tuae extinctor sit? numquamne ergo familia nostra quieta erit? semperne in sanguine ferro fuga vorsabitur?
                </p></div>
                <div type="textpart" subtype="section" n="10"><p>dum Carthaginienses incolumes fuere, iure omnia saeva patiebamur: hostes ab latere, vos amici procul, spes omnis in armis erat. postquam illa pestis ex Africa eiecta est, laeti pacem agitabamus, quippe quis hostis nullus erat, nisi forte quem vos iussissetis.
                </p></div>
                <div type="textpart" subtype="section" n="11"><p>ecce autem ex inproviso Iugurtha, intoleranda audacia scelere atque superbia sese efferens, fratre meo atque eodem propinquo suo interfecto primum regnum eius sceleris sui praedam fecit; post ubi me isdem dolis nequit capere, nihil minus quam vim aut bellum expectantem in imperio vostro, sicuti videtis, extorrem patria domo, inopem et coopertum miseriis effecit, ut ubivis tutius quam in meo regno essem.
                </p></div>
                <div type="textpart" subtype="section" n="12"><p><milestone unit="para"/>Ego sic existumabam, patres conscripti, uti praedicantem audiveram patrem meum, qui vostram amicitiam diligenter colerent, eos multum laborem suscipere, ceterum ex omnibus maxume tutos esse.
                </p></div>
                <div type="textpart" subtype="section" n="13"><p>quod in familia nostra fuit, praestitit, uti in omnibus bellis adesset vobis; nos uti per otium tuti simus, in vostra manu est, patres conscripti.
                </p></div>
                <div type="textpart" subtype="section" n="14"><p>pater nos duos fratres reliquit, tertium Iugurtham beneficiis suis ratus est coniunctum nobis fore. alter eorum necatus est, alterius ipse ego manus inpias vix effugi.
                </p></div>
                <div type="textpart" subtype="section" n="15"><p>quid agam? aut quo potissumum infelix adcedam? generis praesidia omnia extincta <pb n="p.65"/>  sunt. pater, uti necesse erat, naturae concessit. fratri, quem minume decuit, propinquos per scelus vitam eripuit. affinis amicos propinquos ceteros meos alium alia clades oppressit: capti ab Iugurtha pars in crucem acti, pars bestiis obiecti sunt, pauci, quibus relicta est anima, clausi in tenebris cum maerore et luctu morte graviorem vitam exigunt.
                </p></div>
                <div type="textpart" subtype="section" n="16"><p><milestone unit="para"/>Si omnia, quae aut amisi aut ex necessariis advorsa facta sunt, incolumia manerent, tamen, si quid ex inproviso mali accidisset, vos inplorarem, patres conscripti, quibus pro magnitudine imperi ius et iniurias omnis curae esse decet.
                </p></div>
                <div type="textpart" subtype="section" n="17"><p>nunc vero exul patria domo, solus atque omnium honestarum rerum egens quo adcedam aut quos appellem? nationesne an reges, qui omnes familiae nostrae ob vostram amicitiam infesti sunt? an quoquam mihi adire licet, ubi non maiorum meorum hostilia monumenta pluruma sint? aut quisquam nostri misereri potest, qui aliquando vobis hostis fuit?
                </p></div>
                <div type="textpart" subtype="section" n="18"><p>postremo Masinissa nos ita instituit, patres conscripti, ne quem coleremus nisi populum Romanum, ne societates, ne foedera nova acciperemus: abunde magna praesidia nobis in vostra amicitia fore; si huic imperio fortuna mutaretur, una occidundum nobis esse.
                </p></div>
                <div type="textpart" subtype="section" n="19"><p>virtute ac dis volentibus magni estis et opulenti, omnia secunda et oboedientia sunt: quo facilius sociorum iniurias curare licet.
                </p></div>
                <div type="textpart" subtype="section" n="20"><p><milestone unit="para"/>Tantum illud vereor, ne quos privata amicitia Iugurthae parum cognita transvorsos agat. quos ego audio maxuma ope niti ambire fatigare vos singulos, ne quid de absente incognita causa statuatis; fingere me verba et fugam simulare, quoi licuerit in regno manere.
                </p></div>
                <div type="textpart" subtype="section" n="21"><p>quod utinam illum, quoius inpio facinore in has miserias proiectus sum, eadem haec simulantem videam, et aliquando <pb n="p.66"/> aut apud vos aut apud deos inmortalis rerum humanarum cura oriatur: ne ille, qui nunc sceleribus suis ferox atque praeclarus est, omnibus malis excruciatus inpietatis in parentem nostrum, fratris mei necis mearumque miseriarum gravis poenas reddat.
                </p></div>
                <div type="textpart" subtype="section" n="22"><p>iam iam, frater animo meo carissume, quamquam tibi inmaturo et unde minume decuit vita erepta est, tamen laetandum magis quam dolendum puto casum tuom.
                </p></div>
                <div type="textpart" subtype="section" n="23"><p>non enim regnum, sed fugam exilium egestatem et omnis has quae me premunt aerumnas cum anima simul amisisti. at ego infelix, in tanta mala praecipitatus ex patrio regno, rerum humanarum spectaculum praebeo, incertus quid agam, tuasne iniurias persequar ipse auxili egens an regno consulam, quoius vitae necisque potestas ex opibus alienis pendet.
                </p></div>
                <div type="textpart" subtype="section" n="24"><p>utinam emori fortunis meis honestus exitus esset neu iure contemptus viderer, si defessus malls iniuriae concessissem. nunc neque vivere lubet neque mori licet sine dedecore.
                </p></div>
                <div type="textpart" subtype="section" n="25"><p><milestone unit="para"/>Patres conscripti, per vos, per liberos atque parentis vostros, per maiestatem populi Romani, subvenite mihi misero, ite obviam iniuriae, nolite pati regnum Numidiae, quod vostrum est, per scelus et sanguinem familiae nostrae tabescere.'
                </p></div>
            </div>
            <div type="textpart" subtype="chapter" n="15">
                <div type="textpart" subtype="section" n="1"><p><milestone unit="para"/>Postquam rex finem loquundi fecit, legati Iugurthae largitione magis quam causa freti paucis respondent: Hiempsalem ob saevitiam suam ab Numidis interfectum, Adherbalem ultro bellum inferentem, postquam superatus sit, queri, quod iniuriam facere nequivisset. Iugurtham ab senatu petere, ne se alium putarent ac Numantiae cognitus esset, neu verba inimici ante facta sua ponerent.
                </p></div>
                <div type="textpart" subtype="section" n="2"><p>deinde utrique curia egrediuntur. senatus statim consulitur. fautores legatorum, praeterea <pb n="p.67"/> senatus magna pars gratia depravata Adherbalis dicta contemnere, Iugurthae virtutem extollere laudibus; gratia, voce, denique omnibus modis pro alieno scelere et flagitio, sua quasi pro gloria, nitebantur.
                </p></div>
                <div type="textpart" subtype="section" n="3"><p>at contra pauci, quibus bonum et aequom divitiis carius erat, subveniundum Adherbali et Hiempsalis mortem severe vindicandam censebant,
                </p></div>
                <div type="textpart" subtype="section" n="4"><p>sed ex omnibus maxume Aemilius Scaurus, homo nobilis inpiger factiosus, avidus potentiae honoris divitiarum, ceterum vitia sua callide occultans.
                </p></div>
                <div type="textpart" subtype="section" n="5"><p>is postquam videt regis largitionem famosam inpudentemque, veritus, quod in tali re solet, ne polluta licentia invidiam accenderet, animum a consueta lubidine continuit.
                </p></div>
            </div>
            <div type="textpart" subtype="chapter" n="16">
                <div type="textpart" subtype="section" n="1"><p>vicit tamen in senatu pars illa, quae vero pretium aut gratiam anteferebat.
                </p></div>
                <div type="textpart" subtype="section" n="2"><p>decretum fit, uti decem legati regnum, quod Micipsa obtinuerat, inter Iugurtham et Adherbalem dividerent. quoius legationis princeps fuit L. Opimius, homo clarus et tum in senatu potens, quia consul C. Graccho et M. Fulvio Flacco interfectis acerrume victoriam nobilitatis in plebem exercuerat.
                </p></div>
                <div type="textpart" subtype="section" n="3"><p>eum Iugurtha tametsi Romae in inimicis habuerat, tamen accuratissume recepit, dando et pollicendo multa perfecit, uti fama, fide, postremo omnibus suis rebus commodum regis anteferret.
                </p></div>
                <div type="textpart" subtype="section" n="4"><p>reliquos legatos eadem via aggressus plerosque capit, paucis carior fides quam pecunia fuit.
                </p></div>
                <div type="textpart" subtype="section" n="5"><p>in divisione, quae pars Numidiae Mauretaniam attingit, agro virisque opulentior, Iugurthae traditur; illam alteram specie quam usu potiorem, quae portuosior et aedificiis magis exornata erat, Adherbal possedit.
                </p></div>
            </div>
            <div type="textpart" subtype="chapter" n="17">
                <div type="textpart" subtype="section" n="1"><p><milestone unit="para"/>Res postulare videtur Africae situm paucis exponere et eas gentis, quibuscum nobis bellum aut amicitia fuit, attingere.
                </p></div>
                <div type="textpart" subtype="section" n="2"><p>sed quae loca et nationes ob calorem aut <pb n="p.68"/> asperitatem, item solitudines minus frequentata surit, de iis haud facile compertum narraverim. cetera quam paucissumis absolvam.
                </p></div>
                <div type="textpart" subtype="section" n="3"><p><milestone unit="para"/>In divisione orbis terrae plerique in parte tertia Africam posuere, pauci tantummodo Asiam et Europam esse, sed Africam in Europa.
                </p></div>
                <div type="textpart" subtype="section" n="4"><p>ea finis habet ab occidente fretum nostri maris et Oceani, ab ortu solis declivem latitudinem, quem locum Catabathmon incolae appellant.
                </p></div>
                <div type="textpart" subtype="section" n="5"><p>mare saevom, inportuosum; ager frugum fertilis, bonus pecori, arbori infecundus; caelo terraque penuria aquarum.
                </p></div>
                <div type="textpart" subtype="section" n="6"><p>genus hominum salubri corpore, velox, patiens laborum; ac plerosque senectus dissolvit, nisi qui ferro aut bestiis interiere, nam morbus haud saepe quemquam superat; ad hoc malefici generis pluruma animalia.
                </p></div>
                <div type="textpart" subtype="section" n="7"><p>sed qui mortales initio Africam habuerint quique postea adcesserint aut quo modo inter se permixti sint, quamquam ab ea fama, quae plerosque obtinet, divorsum est, tamen, uti ex libris Punicis, qui regis Hiempsalis dicebantur, interpretatum nobis est utique rem sese habere cultores eius terrae putant, quam paucissumis dicam. ceterum fides eius rei penes auctores erit.
                </p></div>
            </div>
            <div type="textpart" subtype="chapter" n="18">
                <div type="textpart" subtype="section" n="1"><p><milestone unit="para"/>Africam initio habuere Gaetuli et Libyes, asperi incultique, quis cibus erat caro ferina atque humi pabulum uti pecoribus.
                </p></div>
                <div type="textpart" subtype="section" n="2"><p>ii neque moribus neque lege aut imperio quoiusquam regebantur: vagi palantes quas nox coegerat sedes habebant.
                </p></div>
                <div type="textpart" subtype="section" n="3"><p>sed postquam in Hispania Hercules, sicuti Afri putant, interiit, exercitus eius, conpositus <pb n="p.69"/>  ex variis gentibus, amisso duce ac passim multis sibi quisque imperium petentibus brevi dilabitur.
                </p></div>
                <div type="textpart" subtype="section" n="4"><p>ex eo numero Medi, Persae et Armenii navibus in Africam transvecti proxumos nostro mari locos occupavere,
                </p></div>
                <div type="textpart" subtype="section" n="5"><p>sed Persae intra Oceanum magis, iique alveos navium invorsos pro tuguriis habuere, quia neque materia in agris neque ab Hispanis emundi aut mutandi copia erat:
                </p></div>
                <div type="textpart" subtype="section" n="6"><p>mare magnum et ignara lingua commercio prohibebant.
                </p></div>
                <div type="textpart" subtype="section" n="7"><p>ii paulatim per conubia Gaetulos secum miscuere et, quia saepe temptantes agros alia, deinde alia loca petiverant, semet ipsi Nomadas appellavere.
                </p></div>
                <div type="textpart" subtype="section" n="8"><p>ceterum adhuc aedificia Numidarum agrestium, quae mapalia illi vocant, oblonga, incurvis lateribus, tecta quasi navium carinae sunt.
                </p></div>
                <div type="textpart" subtype="section" n="9"><p>Medis autem et Armeniis adcessere Libyes —nam ii propius mare Africum agitabant, Gaetuli sub sole magis, haud procul ab ardoribus —, iique mature oppida habuere; nam freto divisi ab Hispania mutare res inter se instituerant.
                </p></div>
                <div type="textpart" subtype="section" n="10"><p>nomen eorum paulatim Libyes corrupere, barbara lingua Mauros pro Medis appellantes.
                </p></div>
                <div type="textpart" subtype="section" n="11"><p>sed res Persarum brevi adolevit, ac postea nomine Numidae, propter multitudinem a parentibus digressi, possedere ea loca, quae proxuma Carthagine[m] Numidia appellatur.
                </p></div>
                <div type="textpart" subtype="section" n="12"><p>deinde utrique alteris freti finitumos armis aut metu sub imperium suom coegere, nomen gloriamque sibi addidere, magis ii, qui ad nostrum mare processerant, quia Libyes quam Gaetuli minus bellicosi. denique Africae pars inferior pleraque ab Numidis possessa est, victi omnes in gentem nomenque imperantium concessere.
                </p></div>
            </div>
            <div type="textpart" subtype="chapter" n="19">
                <div type="textpart" subtype="section" n="1"><p>postea Phoenices, alii multitudinis domi minuendae gratia, pars imperi cupidine sollicitata plebe et aliis <pb n="p.70"/> novarum rerum avidis, Hipponem, Hadrumetum, Lepcim aliasque urbis in ora marituma condidere; eaeque brevi multum auctae, pars originibus suis praesidio, aliae decori fuere.
                </p></div>
                <div type="textpart" subtype="section" n="2"><p>nam de Carthagine silere melius puto quam parum dicere, quoniam alio properare tempus monet.
                </p></div>
                <div type="textpart" subtype="section" n="3"><p><milestone unit="para"/>Igitur ad Catabathmon, qui locus Aegyptum ab Africa dividit, secundo mari prima Cyrene est, colonia Theraeon, ac deinceps duae Syrtes interque eas Lepcis, deinde Philaenon arae, quem locum Aegyptum vorsus finem imperi habuere Carthaginienses, post aliae Punicae urbes.
                </p></div>
                <div type="textpart" subtype="section" n="4"><p>cetera loca usque ad Mauretaniam Numidae tenent, proxumi Hispania[m] Mauri sunt.
                </p></div>
                <div type="textpart" subtype="section" n="5"><p>super Numidiam Gaetulos accepimus partim in tuguriis, alios incultius vagos agitare,
                </p></div>
                <div type="textpart" subtype="section" n="6"><p>post eos Aethiopas esse, dehinc loca exusta solis ardoribus.
                </p></div>
                <div type="textpart" subtype="section" n="7"><p>igitur bello Iugurthino pleraque ex Punicis oppida et finis Carthaginiensium, quos novissume habuerant, populus Romanus per magistratus administrabat; Gaetulorum magna pars et Numidae usque ad flumen Muluccham sub Iugurtha erant; Mauris omnibus rex Bocchus imperitabat, praeter nomen cetera ignarus populi Romani itemque nobis neque bello neque pace antea cognitus.
                </p></div>
                <div type="textpart" subtype="section" n="8"><p>de Africa et eius incolis ad necessitudinem rei satis dictum.
                </p></div>
            </div>
            <div type="textpart" subtype="chapter" n="20">
                <div type="textpart" subtype="section" n="1"><p><milestone unit="para"/>Postquam diviso regno legati Africa decessere et Iugurtha contra timorem animi praemia sceleris adeptum sese videt, certum esse ratus, quod ex amicis apud Numantiam acceperat, omnia Romae venalia esse, simul et illorum pollicitationibus accensus, quos paulo ante <pb n="p.71"/> muneribus expleverat, in regnum Adherbalis animum intendit.
                </p></div>
                <div type="textpart" subtype="section" n="2"><p>ipse acer, bellicosus; at is quem petebat quietus, inbellis, placido ingenio, opportunus iniuriae, metuens magis quam metuendus.
                </p></div>
                <div type="textpart" subtype="section" n="3"><p>igitur ex inproviso finis eius cum magna manu invadit, multos mortalis cum pecore atque alia praeda capit, aedificia incendit, pleraque loca hostiliter cum equitatu adcedit,
                </p></div>
                <div type="textpart" subtype="section" n="4"><p>deinde cum omni multitudine in regnum suom convortit, existumans Adherbalem dolore permotum iniurias suas manu vindicaturum eamque rem belli causam fore.
                </p></div>
                <div type="textpart" subtype="section" n="5"><p>at ille, quod neque se parem armis existumabat et amicitia populi Romani magis quam Numidis fretus erat, legatos ad Iugurtham de iniuriis questum misit. qui tametsi contumeliosa dicta rettulerant, prius tamen omnia pati decrevit quam bellum sumere, quia temptatum antea secus cesserat.
                </p></div>
                <div type="textpart" subtype="section" n="6"><p>neque eo magis cupido Iugurthae minuebatur, quippe qui totum eius regnum animo iam invaserat.
                </p></div>
                <div type="textpart" subtype="section" n="7"><p>itaque non uti antea cum praedatoria manu, sed magno exercitu conparato bellum gerere coepit et aperte totius Numidiae imperium petere.
                </p></div>
                <div type="textpart" subtype="section" n="8"><p>ceterum, qua pergebat, urbis agros vastare, praedas agere, suis animum hostibus terrorem augere.
                </p></div>
            </div>
            <div type="textpart" subtype="chapter" n="21">
                <div type="textpart" subtype="section" n="1"><p>Adherbal ubi intellegit eo processum, uti regnum aut relinquendum esset aut armis retinendum, necessario copias parat et Iugurthae obvius procedit.
                </p></div>
                <div type="textpart" subtype="section" n="2"><p>interim haud longe a mari prope Cirtam oppidum utriusque exercitus consedit et, quia diei extremum erat, proelium non inceptum. sed ubi plerumque noctis processit, obscuro etiam tum lumine milites Iugurthini signo dato castra hostium invadunt, semisomnos partim, alios arma sumentis fugant funduntque. Adherbal cum paucis equitibus Cirtam profugit, et ni multitude togatorum fuisset, quae Numidas insequentis moenibus prohibuit, uno die inter duos reges coeptum atque patratum bellum foret.
                </p></div>
                <div type="textpart" subtype="section" n="3"><p>igitur Iugurtha oppidum circumsedit, vineis turribusque <pb n="p.72"/> et machinis omnium generum expugnare aggreditur, maxume festinans tempus legatorum antecapere, quos ante proelium factum ab Adherbale Romam missos audiverat.
                </p></div>
                <div type="textpart" subtype="section" n="4"><p><milestone unit="para"/>Sed postquam senatus de bello eorum accepit, tres adulescentes in Africam legantur, qui ambos reges adeant, senatus populique Romani verbis nuntient velle et censere eos ab armis discedere, de controvorsiis suis iure potius quam bello disceptare: ita seque illisque dignum esse.
                </p></div>
            </div>
            <div type="textpart" subtype="chapter" n="22">
                <div type="textpart" subtype="section" n="1"><p>legati in Africam maturantes veniunt, eo magis quod Romae, dum proficisci parant, de proelio facto et oppugnatione Cirtae audiebatur; sed is rumor clemens erat.
                </p></div>
                <div type="textpart" subtype="section" n="2"><p>quorum Iugurtha accepta oratione respondit sibi neque maius quicquam neque carius auctoritate senatus esse. ab adulescentia ita se enisum, ut ab optumo quoque probaretur; virtute, non malitia P. Scipioni, summo viro, placuisse; ob easdem artis a Micipsa, non penuria liberorum in regnum adoptatum esse.
                </p></div>
                <div type="textpart" subtype="section" n="3"><p>ceterum, quo plura bene atque strenue fecisset, eo animum suom iniuriam minus tolerare.
                </p></div>
                <div type="textpart" subtype="section" n="4"><p>Adherbalem dolis vitae suae insidiatum; quod ubi comperisset, sceleri eius obviam isse. populum Romanum neque recte neque pro bono facturum, si ab iure gentium sese prohibuerit. postremo de omnibus rebus legatos Romam brevi missurum.
                </p></div>
                <div type="textpart" subtype="section" n="5"><p>ita utrique digrediuntur. Adherbalis appellandi copia non fuit.
                </p></div>
            </div>
            <div type="textpart" subtype="chapter" n="23">
                <div type="textpart" subtype="section" n="1"><p><milestone unit="para"/>Iugurtha ubi eos Africa decessisse ratus est neque propter loci naturam Cirtam armis expugnare potest, vallo atque fossa moenia circumdat, turris extruit easque praesidiis firmat; praeterea dies noctisque aut per vim aut dolis temptare; defensoribus moenium praemia modo, modo formidinem ostentare; suos hortando ad virtutem adrigere; prorsus intentus cuncta parare.
                </p></div>
                <div type="textpart" subtype="section" n="2"><p>Adherbal ubi intellegit omnis suas fortunas in extremo sitas, hostem <pb n="p.73"/> infestum, auxili spem nullam, penuria rerum necessariarum bellum trahi non posse, ex iis, qui una Cirtam profugerant, duos maxume inpigros delegit; eos multa pollicendo ac miserando casum suom confirmat, uti per hostium munitiones noctu ad proxumum mare, dein Romam pergerent.
                </p></div>
            </div>
            <div type="textpart" subtype="chapter" n="24">
                <div type="textpart" subtype="section" n="1"><p>Numidae paucis diebus iussa efficiunt. litterae Adherbalis in senatu recitatae, quarum sententia haec fuit:
                </p></div>
                <div type="textpart" subtype="section" n="2"><p><milestone unit="para"/>'Non mea culpa saepe ad vos oratum mitto, patres conscripti, sed vis Iugurthae subigit, quem tanta lubido extinguendi me invasit, ut neque vos neque deos inmortalis in animo habeat, sanguinem meum quam omnia malit.
                </p></div>
                <div type="textpart" subtype="section" n="3"><p>itaque quintum iam mensem socius et amicus populi Romani armis obsessus teneor; neque mihi Micipsae patris mei beneficia neque vostra decreta auxiliantur; ferro an fame acrius urgear, incertus sum.
                </p></div>
                <div type="textpart" subtype="section" n="4"><p><milestone unit="para"/>Plura de Iugurtha scribere dehortatur me fortuna mea, et iam antea expertus sum parum fidei miseris esse;
                </p></div>
                <div type="textpart" subtype="section" n="5"><p>nisi tamen intellego illum supra quam ego sum petere neque simul amicitiam vostram et regnum meum sperare. utrum gravius existumet, nemini occultum est.
                </p></div>
                <div type="textpart" subtype="section" n="6"><p>nam initio occidit Hiempsalem fratrem meum, deinde patrio regno me expulit. quae sane fuerint nostrae iniuriae, nihil ad vos.
                </p></div>
                <div type="textpart" subtype="section" n="7"><p>verum nunc vostrum regnum armis tenet; me, quem vos imperatorem Numidis posuistis, clausum obsidet; legatorum verba quanti fecerit, pericula mea declarant.
                </p></div>
                <div type="textpart" subtype="section" n="8"><p>quid est reliquom nisi vis vostra, quo moveri possit?
                </p></div>
                <div type="textpart" subtype="section" n="9"><p>nam ego quidem vellem, et haec, quae scribo, et illa, quae antea in senatu questus sum, vana forent potius, quam miseria mea fidem verbis faceret.
                </p></div>
                <div type="textpart" subtype="section" n="10"><p><milestone unit="para"/>Sed quoniam eo natus sum, ut Iugurthae scelerum ostentui essem, non iam mortem neque aerumnas, tantummodo inimici imperium et cruciatus corporis <pb n="p.74"/> deprecor. regno Numidiae, quod vostrum est, uti lubet, consulite; me manibus inpiis eripite, per maiestatem imperi, per amicitiae fidem, si ulla apud vos memoria remanet avi mei Masinissae.'
                </p></div>
            </div>
            <div type="textpart" subtype="chapter" n="25">
                <div type="textpart" subtype="section" n="1"><p><milestone unit="para"/>His litteris recitatis fuere qui exercitum in Africam mittundum censerent et quam primum Adherbali subveniundum; de Iugurtha interim uti consuleretur, quoniam legatis non paruisset.
                </p></div>
                <div type="textpart" subtype="section" n="2"><p>sed ab isdem illis regis fautoribus summa ope enisum, ne tale decretum fieret.
                </p></div>
                <div type="textpart" subtype="section" n="3"><p>ita bonum publicum, uti in plerisque negotiis solet, privata gratia devictum.
                </p></div>
                <div type="textpart" subtype="section" n="4"><p>legantur tamen in Africam maiores natu nobiles, amplis honoribus usi. in quis fuit M. Scaurus, de quo supra memoravimus, consularis et tum senatus princeps.
                </p></div>
                <div type="textpart" subtype="section" n="5"><p>ii, quod res in invidia erat, simul et ab Numidis obsecrati, triduo navem ascendere. dein brevi Uticam adpulsi litteras ad Iugurtham mittunt: quam ocissume ad provinciam adcedat, seque ad eum ab senatu missos.
                </p></div>
                <div type="textpart" subtype="section" n="6"><p>ille ubi accepit homines claros, quorum auctoritatem Romae pollere audiverat, contra inceptum suom venisse, primo conmotus metu atque lubidine divorsus agitabatur: timebat iram senatus,
                </p></div>
                <div type="textpart" subtype="section" n="7"><p>ni paruisset legatis; porro animus cupidine caecus ad inceptum scelus rapiebat.
                </p></div>
                <div type="textpart" subtype="section" n="8"><p>vicit tamen in avido ingenio pravom consilium.
                </p></div>
                <div type="textpart" subtype="section" n="9"><p>igitur exercitu circumdato summa vi Cirtam inrumpere nititur, maxume sperans diducta manu hostium aut vi aut dolis sese casum victoriae inventurum.
                </p></div>
                <div type="textpart" subtype="section" n="10"><p>quod ubi secus procedit neque quod intenderat efficere potest, ut, prius quam legatos conveniret, Adherbalis potiretur, ne amplius morando Scaurum, quem plurumum metuebat, incenderet, cum paucis equitibus in <pb n="p.75"/> provinciam venit.
                </p></div>
                <div type="textpart" subtype="section" n="11"><p>ac tametsi senati verbis graves minae nuntiabantur, quod ab oppugnatione non desisteret, multa tamen oratione consumpta legati frusta discessere.
                </p></div>
            </div>
            <div type="textpart" subtype="chapter" n="26">
                <div type="textpart" subtype="section" n="1"><p><milestone unit="para"/>Ea postquam Cirtae audita sunt, Italici, quorum virtute moenia defensabantur, confisi deditione facta propter magnitudinem populi Romani inviolatos sese fore, Adherbali suadent, uti seque et oppidum Iurgurthae tradat, tantum ab eo vitam paciscatur; de ceteris senatui curae fore.
                </p></div>
                <div type="textpart" subtype="section" n="2"><p>at ille, tametsi omnia potiora fide Iugurthae rebatur, tamen, quia penes eosdem, si advorsaretur, cogundi potestas erat, ita, uti censuerant Italici, deditionem facit.
                </p></div>
                <div type="textpart" subtype="section" n="3"><p>Iugurtha in primis Adherbalem excruciatum necat, deinde omnis puberes Numidas atque negotiatores promiscue, uti quisque armatus obvius fuerat, interficit.
                </p></div>
            </div>
            <div type="textpart" subtype="chapter" n="27">
                <div type="textpart" subtype="section" n="1"><p><milestone unit="para"/>Quod postquam Romae cognitum est et res in senatu agitari coepta, idem illi ministri regis interpellando ac saepe gratia, interdum iurgiis trahundo tempus atrocitatem facti leniebant.
                </p></div>
                <div type="textpart" subtype="section" n="2"><p>ac ni C. Memmius tribunus plebis designatus, vir acer et infestus potentiae nobilitatis, populum Romanum edocuisset id agi, ut per paucos factiosos Iugurthae scelus condonaretur, profecto omnis invidia prolatandis consultationibus dilapsa foret: tanta vis gratiae atque pecuniae regis erat.
                </p></div>
                <div type="textpart" subtype="section" n="3"><p>sed ubi senatus delicti conscientia populum timet, lege Sempronia provinciae futuris consulibus Numidia atque Italia decretae; consules declarati P. Scipio Nasica et
                </p></div>
                <div type="textpart" subtype="section" n="4"><p>L. Bestia Calpurnius; Calpurnio Numidia, Scipioni Italia obvenit.
                </p></div>
                <div type="textpart" subtype="section" n="5"><p>deinde exercitus, qui in Africam portaretur, scribitur; stipendium aliaque, quae bello usui forent, decernuntur.
                </p></div>
            </div>
            <div type="textpart" subtype="chapter" n="28">
                <div type="textpart" subtype="section" n="1"><p><milestone unit="para"/>At Iugurtha contra spem nuntio accepto, quippe quoi <pb n="p.76"/> Romae omnia venire in animo haeserat, filium et cum eo duos familiaris ad senatum legatos mittit iisque uti Illis, quos Hiempsale interfecto miserat, praecipit, omnis mortalis pecunia aggrediantur.
                </p></div>
                <div type="textpart" subtype="section" n="2"><p>qui postquam Romam adventabant, senatus a Bestia consultus est, placeretne legatos Iugurthae recipi moenibus, iique decrevere, nisi regnum ipsumque deditum venissent, uti in diebus proxumis decem Italia decederent.
                </p></div>
                <div type="textpart" subtype="section" n="3"><p>consul Numidis ex senatus decreto nuntiari iubet. ita infectis rebus illi domum discedunt.
                </p></div>
                <div type="textpart" subtype="section" n="4"><p><milestone unit="para"/>Interim Calpurnius parato exercitu legat sibi homines nobilis factiosos, quorum auctoritate quae deliquisset munita fore sperabat. in quis fuit Scaurus, quoius de natura et habitu supra memoravimus.
                </p></div>
                <div type="textpart" subtype="section" n="5"><p>nam in consule nostro multae bonaeque artes et animi et corporis erant, quas omnis avaritia praepediebat: patiens laborum, acri ingenio, satis providens, belli haud ignarus, firmissumus contra pericula et insidias.
                </p></div>
                <div type="textpart" subtype="section" n="6"><p>sed legiones per Italiam Regium atque inde Siciliam, porro ex Sicilia in Africam transvectae.
                </p></div>
                <div type="textpart" subtype="section" n="7"><p>igitur Calpurnius initio paratis commeatibus acriter Numidiam ingressus est, multosque mortalis et urbis aliquot pugnando cepit.
                </p></div>
            </div>
            <div type="textpart" subtype="chapter" n="29">
                <div type="textpart" subtype="section" n="1"><p><milestone unit="para"/>sed ubi Iugurtha per legatos pecunia temptare bellique, quod administrabat, asperitatem ostendere coepit, animus aeger avaritia facile convorsus est.
                </p></div>
                <div type="textpart" subtype="section" n="2"><p>ceterum socius et administer omnium consiliorum adsumitur Scaurus, qui tametsi a principio plerisque ex factione eius corruptis acerrume regem inpugnaverat, tamen magnitudine pecuniae a bono honestoque in pravom abstractus est.
                </p></div>
                <div type="textpart" subtype="section" n="3"><p>sed Iugurtha primo tantummodo belli redimebat, existumans sese aliquid interim Romae pretio aut <pb n="p.77"/> gratia effecturum. postea vero quam participem negoti Scaurum accepit, in maxumam spem adductus recuperandae pacis statuit cum iis de omnibus pactionibus praesens agere.
                </p></div>
                <div type="textpart" subtype="section" n="4"><p>ceterum interea fidei causa mittitur a consule Sextius quaestor in oppidum Iugurthae Vagam. quoius rei species erat acceptio frumenti, quod Calpurnius palam legatis imperaverat, quoniam deditionis mora indutiae agitabantur.
                </p></div>
                <div type="textpart" subtype="section" n="5"><p>igitur rex, uti constituerat, in castra venit, ac pauca praesenti consilio locutus de invidia facti sui atque uti in deditionem acciperetur, reliqua cum Bestia et Scauro secreta transigit. dein postero die quasi per saturam sententiis exquisitis in deditionem accipitur.
                </p></div>
                <div type="textpart" subtype="section" n="6"><p>sed, uti pro consilio imperatum erat, elephanti triginta, pecus atque equi multi cum parvo argenti pondere quaestori traduntur.
                </p></div>
                <div type="textpart" subtype="section" n="7"><p>Calpurnius Romam ad magistratus rogandos proficiscitur. in Numidia et exercitu nostro pax agitabantur.
                </p></div>
            </div>
            <div type="textpart" subtype="chapter" n="30">
                <div type="textpart" subtype="section" n="1"><p><milestone unit="para"/>Postquam res in Africa gestas quoque modo actae forent fama divolgavit, Romae per omnis locos et conventus de facto consulis agitari. apud plebem gravis invidia, patres solliciti erant: probarentne tantum flagitium an decretum consulis subvorterent, parum constabat. ac maxume eos potentia Scauri, quod is auctor et socius Bestiae ferebatur, a vero bonoque impediebat.
                </p></div>
                <div type="textpart" subtype="section" n="2"><p>at
                </p></div>
                <div type="textpart" subtype="section" n="3"><p>C. Memmius, quoius de libertate ingeni et odio potentiae nobilitatis supra diximus, inter dubitationem et moras senatus contionibus populum ad vindicandum hortari, monere, ne rem publicam, ne libertatem suam desererent, multa superba et crudelia facinora nobilitatis ostendere; prorsus intentus omni modo plebis animum incendebat. <pb n="p.78"/>
                </p></div>
                <div type="textpart" subtype="section" n="4"><p><milestone unit="para"/>Sed quoniam ea tempestate Romae Memmi facundia clara pollensque fuit, decere existumavi unam ex tam multis orationem eius perscribere, ac potissumum ea dicam, quae in contione post reditum Bestiae huiusce modi verbis disseruit:
                </p></div>
            </div>
            <div type="textpart" subtype="chapter" n="31">
                <div type="textpart" subtype="section" n="1"><p><milestone unit="para"/>'Multa me dehortantur a vobis, Quirites, ni studium rei publicae omnia superet: opes factionis, vostra patientia, ius nullum, ac maxume quod innocentiae plus periculi quam honoris est.
                </p></div>
                <div type="textpart" subtype="section" n="2"><p>nam illa quidem piget dicere, his annis quindecim quam ludibrio fueritis superbiae paucorum, quam foede quamque inulti perierint vostri defensores, ut vobis animus ab ignavia atque socordia corruptus sit,
                </p></div>
                <div type="textpart" subtype="section" n="3"><p>qui ne nunc quidem obnoxiis inimicis exurgitis atque etiam nunc timetis eos, quibus decet terrori esse.
                </p></div>
                <div type="textpart" subtype="section" n="4"><p>sed quamquam haec talia sunt, tamen obviam ire factionis potentiae animus subigit.
                </p></div>
                <div type="textpart" subtype="section" n="5"><p>certe ego libertatem, quae mihi a parente meo tradita est, experiar. verum id frustra an ob rem faciam, in vostra manu situm est, Quirites.
                </p></div>
                <div type="textpart" subtype="section" n="6"><p><milestone unit="para"/>Neque ego vos hortor, quod saepe maiores vostri fecere, uti contra iniurias armati eatis. nihil vi, nihil secessione opus est; necesse est suomet ipsi more praecipites eant.
                </p></div>
                <div type="textpart" subtype="section" n="7"><p>occiso Ti. Graccho, quem regnum parare aiebant, in plebem Romanam quaestiones habitae sunt; post C. Cracchi et C. Fulvi caedem item vostri ordinis multi mortales in carcere necati sunt: utriusque cladis non lex, verum lubido eorum finem fecit.
                </p></div>
                <div type="textpart" subtype="section" n="8"><p>sed sane fuerit regni paratio plebi sua restituere; quicquid sine sanguine civium ulcisci nequitur, iure factum sit.
                </p></div>
                <div type="textpart" subtype="section" n="9"><p>superioribus annis taciti indignabamini aerarium expilari, reges et populos liberos paucis nobilibus vectigal pendere, penes eosdem et summam gloriam et maxumas divitias esse. tamen haec talia facinora impune suscepisse parum habuere, itaque postremo leges, maistas vostra, <pb n="p.79"/> divina et humana omnia hostibus tradita sunt.
                </p></div>
                <div type="textpart" subtype="section" n="10"><p>neque eos qui ea fecere pudet aut paenitet, sed incedunt per ora vostra magnifici, sacerdotia et consulatus, pars triumphos suos ostentantes; proinde quasi ea honori, non praedae habeant.
                </p></div>
                <div type="textpart" subtype="section" n="11"><p>servi aere parati iniusta imperia dominorum non perferunt; vos, Quirites, in imperio nati aequo animo servitutem toleratis?
                </p></div>
                <div type="textpart" subtype="section" n="12"><p>at qui sunt ii, qui rem publicam occupavere? homines sceleratissumi, cruentis manibus, immani avaritia, nocentissumi et idem superbissumi, quibus fides decus pietas, postremo honesta atque inhonesta omnia quaestui sunt.
                </p></div>
                <div type="textpart" subtype="section" n="13"><p>pars eorum occidisse tribunos plebis, alii quaestiones iniustas, plerique caedem in vos fecisse pro munimento habent.
                </p></div>
                <div type="textpart" subtype="section" n="14"><p>ita quam quisque pessume fecit, tam maxume tutus est. metum ab scelere suo ad ignaviam vostram transtulere, quos omnis eadem cupere, eadem odisse, eadem metuere in unum coegit.
                </p></div>
                <div type="textpart" subtype="section" n="15"><p>sed haec inter bonos amicitia, inter malos factio est.
                </p></div>
                <div type="textpart" subtype="section" n="16"><p>quod si tam vos libertatis curam haberetis, quam illi ad dominationem accensi sunt, profecto neque res publica sicuti nunc vastaretur et beneficia vostra penes optumos, non audacissumos forent.
                </p></div>
                <div type="textpart" subtype="section" n="17"><p>maiores vostri parandi iuris et maiestatis constituendae gratia bis per secessionem armati Aventinum occupavere; vos pro libertate, quam ab illis accepistis, nonne summa ope nitemini? atque eo vehementius, quo maius dedecus est parta amittere quam omnino non paravisse.
                </p></div>
                <div type="textpart" subtype="section" n="18"><p><milestone unit="para"/>Dicet aliquis 'quid igitur censes?' vindicandum in eos, qui hosti prodidere rem publicam, non manu neque vi, quod magis vos fecisse quam illis accidisse indignum est, verum quaestionibus et indicio ipsius Iugurthae. <pb n="p.80"/>
                </p></div>
                <div type="textpart" subtype="section" n="19"><p>qui si dediticius est, profecto iussis vostris oboediens erit; sin ea contemnit, scilicet existumabitis, qualis illa pax aut deditio sit, ex qua ad Iugurtham scelerum impunitas, ad paucos potentis maxumae divitiae, ad rem publicam damna atque dedecora pervenerint;
                </p></div>
                <div type="textpart" subtype="section" n="20"><p>nisi forte nondum etiam vos dominationis eorum satietas tenet et illa quam haec tempora magis placent, quom regna provinciae leges iura iudicia bella atque paces, postremo divina et humana omnia penes paucos erant; vos autem, hoc est populus Romanus, invicti ab hostibus, imperatores omnium gentium, satis habebatis animam retinere. nam servitutem quidem quis vostrum recusare audebat?
                </p></div>
                <div type="textpart" subtype="section" n="21"><p><milestone unit="para"/>Atque ego tametsi viro flagitiosissumum existumo impune iniuriam accepisse, tamen vos hominibus sceleratissumis ignoscere, quoniam cives sunt, aequo animo paterer, ni misericordia in perniciem casura esset.
                </p></div>
                <div type="textpart" subtype="section" n="22"><p>nam et illis, quantum importunitatis habent, parum est impune male fecisse, nisi deinde faciundi licentia eripitur, et vobis aeterna sollicitudo remanebit, quom intellegetis aut serviundum esse aut per manus libertatem retinendam.
                </p></div>
                <div type="textpart" subtype="section" n="23"><p>nam fidei quidem aut concordiae quae spes est? dominari illi volunt, vos liberi esse; facere illi iniurias, vos prohibere; postremo sociis nostris veluti hostibus, hostibus pro sociis utuntur.
                </p></div>
                <div type="textpart" subtype="section" n="24"><p>potestne in tam divorsis mentibus pax aut amicitia esse?
                </p></div>
                <div type="textpart" subtype="section" n="25"><p><milestone unit="para"/>Quare moneo hortorque vos, ne tantum scelus inpunitum omittatis. non peculatus aerari factus est neque per vim sociis ereptae pecuniae, quae quamquam gravia sunt, tamen consuetudine iam pro nihilo habentur; <pb n="p.81"/> hosti acerrumo prodita senatus auctoritas, proditum imperium vostrum est; domi militiaeque res publica venalis fuit.
                </p></div>
                <div type="textpart" subtype="section" n="26"><p>quae nisi quaesita erunt, nisi vindicatum in noxios, quid erit reliquom, nisi ut illis qui ea fecere oboedientes vivamus? nam impune quae lubet facere, id est regem esse.
                </p></div>
                <div type="textpart" subtype="section" n="27"><p>neque ego vos, Quirites, hortor, ut malitis civis vostros perperam quam recte fecisse, sed ne ignoscundo malis bonos perditum eatis.
                </p></div>
                <div type="textpart" subtype="section" n="28"><p>ad hoc in re publica multo praestat benefici quam malefici inmemorem esse: bonus tantummodo segnior fit, ubi neglegas, at malus inprobior.
                </p></div>
                <div type="textpart" subtype="section" n="29"><p>ad hoc si iniuriae non sint, haud saepe auxili egeas.'
                </p></div>
            </div>
            <div type="textpart" subtype="chapter" n="32">
                <div type="textpart" subtype="section" n="1"><p><milestone unit="para"/>Haec atque alia huiusce modi saepe [in] dicundo Memmius populo persuadet, uti L. Cassius, qui tum praetor erat, ad Iugurtham mitteretur eumque interposita fide publica Romam duceret, quo facilius indicio regis Scauri et reliquorum, quos pecuniae captae arcessebat, delicta patefierent.
                </p></div>
                <div type="textpart" subtype="section" n="2"><p><milestone unit="para"/>Dum haec Romae geruntur, qui in Numidia relicti a Bestia exercitui praeerant, secuti morem imperatoris sui pluruma et flagitiosissuma facinora fecere.
                </p></div>
                <div type="textpart" subtype="section" n="3"><p>fuere qui auro corrupti elephantos Iugurthae traderent, alii perfugas vendere[nt], pars ex pacatis praedas agebant:
                </p></div>
                <div type="textpart" subtype="section" n="4"><p>tanta vis avaritiae in animos eorum veluti tabes invaserat.
                </p></div>
                <div type="textpart" subtype="section" n="5"><p>at Cassius praetor perlata rogatione a C. Memmio ac perculsa omni nobilitate ad Iugurtham proficiscitur eique timido et ex conscientia diffidenti rebus suis persuadet, quoniam se populo Romano dedisset, ne vim quam misericordiam eius experiri mallet. privatim praeterea fidem suam interponit, quam ille non minoris quam publicam ducebat: talis ea tempestate fama de Cassio erat. <pb n="p.82"/>
                </p></div>
            </div>
            <div type="textpart" subtype="chapter" n="33">
                <div type="textpart" subtype="section" n="1"><p><milestone unit="para"/>Igitur Iugurtha contra decus regium cultu quam maxume miserabili cum Cassio Romam venit.
                </p></div>
                <div type="textpart" subtype="section" n="2"><p>ac tametsi in ipso magna vis animi erat, confirmatus ab omnibus, quorum potentia aut scelere cuncta ea gesserat, quae supra diximus, C. Baebium tribunum plebis magna mercede parat, quoius inpudentia contra ius et iniurias omnis munitus foret.
                </p></div>
                <div type="textpart" subtype="section" n="3"><p>at C. Memmius advocata contione, quamquam regi infesta plebes erat et pars in vincula duci iubebat, pars, nisi socios sceleris sui aperiret, more maiorum de hoste supplicium sumi, dignitati quam irae magis consulens sedare motus et animos eorum mollire, postremo confirmare fidem publicam per sese inviolatam fore.
                </p></div>
                <div type="textpart" subtype="section" n="4"><p>post ubi silentium coepit, producto Iugurtha verba facit, Romae Numidiaeque facinora eius memorat, scelera in patrem fratresque ostendit. quibus iuvantibus quibusque ministris ea egerit, quamquam intellegat popolus Romanus, tamen velle manufesta magis ex illo habere. si verum aperiat, in fide et dementia populi Romani magnam spem illi sitam; sin reticeat, non sociis saluti fore, sed se suasque spes corrupturum.
                </p></div>
            </div>
            <div type="textpart" subtype="chapter" n="34">
                <div type="textpart" subtype="section" n="1"><p>deinde ubi Memmius dicundi finem fecit et Iugurtha respondere iussus est, C. Baebius tribunus plebis, quem pecunia corruptum supra diximus, regem tacere iubet, ac tametsi multitudo, quae in contione aderat, vehementer accensa terrebat eum clamore, voltu, saepe impetu atque aliis omnibus, quae ira fieri amat, vicit tamen inpudentia.
                </p></div>
                <div type="textpart" subtype="section" n="2"><p>ita populus ludibrio habitus ex contione discedit; Iugurthae Bestiaeque et ceteris, quos illa quaestio exagitabat, animi augescunt.
                </p></div>
            </div>
            <div type="textpart" subtype="chapter" n="35">
                <div type="textpart" subtype="section" n="1"><p><milestone unit="para"/>Erat ea tempestate Romae Numida quidam nomine Massiva, Gulussae filius, Masinissae nepos, qui, quia in dissensione regum Iugurthae advorsus fuerat, dedita Cirta et Adherbale interfecto profugus ex patria abierat.
                </p></div>
                <div type="textpart" subtype="section" n="2"><p>huic Sp. Albinus, qui proxumo anno post Bestiam cum <pb n="p.83"/> Q. Minucio Rufo consulatum gerebat, persuadet, quoniam ex stirpe Masinissae sit Iugurthamque ob scelera invidia cum metu urgeat, regnum Numidiae ab senatu petat.
                </p></div>
                <div type="textpart" subtype="section" n="3"><p>avidus consul belli gerundi movere quam senescere omnia malebat. ipsi provincia Numidia, Minucio Macedonia evenerat.
                </p></div>
                <div type="textpart" subtype="section" n="4"><p>quae postquam Massiva agitare coepit neque Iugurthae in amicis satis praesidi est, quod eorum alium conscientia, alium mala fama et timor impediebat, Bomilcari, proxumo ac maxume fido sibi, imperat, pretio, sicuti multa confecerat, insidiatores Massivae paret ac maxume occulte, sin id parum procedat, quovis modo Numidam interficiat.
                </p></div>
                <div type="textpart" subtype="section" n="5"><p>Bomilcar mature regis mandata exequitur et per homines talis negoti artifices itinera egressusque eius, postremo loca atque tempora cuncta explorat. deinde, ubi res postulabat, insidias tendit.
                </p></div>
                <div type="textpart" subtype="section" n="6"><p>igitur unus ex eo numero, qui ad caedem parati erant, paulo inconsultius Massivam aggreditur. illum obtruncat, sed ipse deprehensus multis hortantibus et in primis Albino consule indicium profitetur.
                </p></div>
                <div type="textpart" subtype="section" n="7"><p>fit reus magis ex aequo bonoque quam ex iure gentium Bomilcar, comes eius, qui Romam fide publica venerat.
                </p></div>
                <div type="textpart" subtype="section" n="8"><p>at Iugurtha manufestus tanti sceleris non prius omisit contra verum niti, quam animadvortit supra gratiam atque pecuniam suam invidiam facti esse.
                </p></div>
                <div type="textpart" subtype="section" n="9"><p>igitur, quamquam in priore actione ex amicis quinquaginta vades dederat, regno magis quam vadibus consulens clam in Numidiam Bomilcarem dimittit, ventus, ne reliquos popularis metus invaderet parendi sibi, si de illo supplicium sumptum foret. et ipse paucis diebus eodem profectus est, iussus a senatu Italia decedere.
                </p></div>
                <div type="textpart" subtype="section" n="10"><p>sed postquam Roma egressus est, fertur saepe eo tacitus respiciens postremo dixisse 'o urbem venalem et mature perituram, si emptorem invenerit.' <pb n="p.84"/>
                </p></div>
            </div>
            <div type="textpart" subtype="chapter" n="36">
                <div type="textpart" subtype="section" n="1"><p><milestone unit="para"/>Interim Albinus renovato bello commeatum, stipendium aliaque, quae militibus usui forent, maturat in Africam portare; ac statim ipse profectus, uti ante comitia, quod tempus haud longe aberat, armis aut deditione aut quovis modo bellum conficeret.
                </p></div>
                <div type="textpart" subtype="section" n="2"><p>at contra Iugurtha trahere omnia et alias, deinde alias morae causas facere; polliceri deditionem ac deinde metum simulare; cedere instanti et paulo post, ne sui diffiderent, instare: ita belli modo, modo pacis mora consulem ludificare.
                </p></div>
                <div type="textpart" subtype="section" n="3"><p>ac fuere qui tum Albinum haud ignarum consili regis existumarent neque ex tanta properantia tam facile tractum bellum socordia magis quam dolo crederent.
                </p></div>
                <div type="textpart" subtype="section" n="4"><p>sed postquam dilapso tempore comitiorum dies adventabat, Albinus Aulo fratre in castris pro praetore relicto Romam decessit.
                </p></div>
            </div>
            <div type="textpart" subtype="chapter" n="37">
                <div type="textpart" subtype="section" n="1"><p><milestone unit="para"/>Ea tempestate Romae seditionibus tribuniciis atrociter res publica agitabatur.
                </p></div>
                <div type="textpart" subtype="section" n="2"><p>P. Lucullus et L. Annius tribuni plebis resistentibus collegis continuare magistratum nitebantur, quae dissensio totius anni comitia impediebat.
                </p></div>
                <div type="textpart" subtype="section" n="3"><p>ea mora in spem adductus Aulus, quem pro praetore in castris relictum supra diximus, aut conficiundi belli aut terrore exercitus ab rege pecuniae capiundae milites mense Ianuario ex hibernis in expeditionem evocat, magnisque itineribus hieme aspera pervenit ad oppidum Suthul, ubi regis thesauri erant.
                </p></div>
                <div type="textpart" subtype="section" n="4"><p>quod quamquam et saevitia temporis et opportunitate loci neque capi neque obsideri poterat — nam circum murum situm in praerupti montis extremo planities limosa hiemalibus aquis paludem fecerat —, tamen aut simulandi gratia, quo regi formidinem adderet, aut cupidine caecus ob thesauros oppidi potiundi vineas agere, aggerem iacere aliaque, quae incepto usui forent, properare.
                </p></div>
            </div>
            <div type="textpart" subtype="chapter" n="38">
                <div type="textpart" subtype="section" n="1"><p>at Iugurtha cognita <pb n="p.85"/> vanitate atque inperitia legati subdole eius augere amentiam, missitare supplicantis legatos, ipse quasi vitabundus per saltuosa loca et tramites exercitum ductare.
                </p></div>
                <div type="textpart" subtype="section" n="2"><p>denique Aulum spe pactionis perpulit, uti relicto Suthule in abditas regiones sese veluti cedentem insequeretur: ita delicta occultiora fuere.
                </p></div>
                <div type="textpart" subtype="section" n="3"><p>interea per homines callidos diu noctuque exercitum temptabat, centuriones ducesque turmarum, partim uti transfugerent, corrumpere, alii signo dato locum uti desererent.
                </p></div>
                <div type="textpart" subtype="section" n="4"><p>quae postquam ex sententia instruit, intempesta nocte de inproviso multitudine Numidarum Auli castra circumvenit.
                </p></div>
                <div type="textpart" subtype="section" n="5"><p>milites Romani, perculsi tumultu insolito, arma capere alii, alii se abdere, pars territos confirmare, trepidare omnibus locis. vis magna hostium, caelum nocte atque nubibus obscuratum, periculum anceps; postremo fugere an manere tutius foret, in incerto erat.
                </p></div>
                <div type="textpart" subtype="section" n="6"><p>sed ex eo numero, quos paulo ante corruptos diximus, cohors una Ligurum cum duabus turmis Thracum et paucis gregariis militibus transiere ad regem, et centurio primi pili tertiae legionis per munitionem, quam uti defenderet acceperat, locum hostibus introeundi dedit, eaque Numidae cuncti inrupere.
                </p></div>
                <div type="textpart" subtype="section" n="7"><p>nostri foeda fuga, plerique abiectis armis, proxumum collem occupaverunt.
                </p></div>
                <div type="textpart" subtype="section" n="8"><p>nox atque praeda castrorum hostis, quo minus victoria uterentur, remorata sunt.
                </p></div>
                <div type="textpart" subtype="section" n="9"><p>deinde Iugurtha postero die cum Aulo in conloquio verba facit: tametsi ipsum cum exercitu fame et ferro clausum teneret, tamen se memorem humanarum rerum, si secum foedus faceret, incolumis omnis sub iugum missurum; praeterea uti diebus decem Numidia decederet.
                </p></div>
                <div type="textpart" subtype="section" n="10"><p>quae quamquam gravia et flagiti plena erant, <pb n="p.86"/> tamen, quia mortis metu mutabantur, sicuti regi lubuerat, pax convenit.
                </p></div>
            </div>
            <div type="textpart" subtype="chapter" n="39">
                <div type="textpart" subtype="section" n="1"><p><milestone unit="para"/>Sed ubi ea Romae comperta sunt, metus atque maeror civitatem invasere: pars dolere pro gloria imperi, pars insolita rerum bellicarum timere libertati; Aulo omnes infesti, ac maxume qui bello saepe praeclari fuerant, quod armatus dedecore potius quam manu salutem quaesiverat.
                </p></div>
                <div type="textpart" subtype="section" n="2"><p>ob ea consul Albinus ex delicto fratris invidiam ac deinde periculum timens senatum de foedere consulebat, et tamen interim exercitui supplementum scribere, ab sociis et nomine Latino auxilia arcessere, denique omnibus modis festinare.
                </p></div>
                <div type="textpart" subtype="section" n="3"><p>senatus ita, uti par fuerat, decernit suo atque populi iniussu nullum potuisse foedus fieri.
                </p></div>
                <div type="textpart" subtype="section" n="4"><p>consul impeditus a tribunis plebis, ne quas paraverat copias secum portaret, paucis diebus in Africam proficiscitur; nam omnis exercitus, uti convenerat, Numidia deductus in provincia hiemabat.
                </p></div>
                <div type="textpart" subtype="section" n="5"><p>postquam eo venit, quamquam persequi Iugurtham et mederi fraternae invidiae animo ardebat, cognitis militibus, quos praeter fugam soluto imperio licentia atque lascivia corruperat, ex copia rerum statuit sibi nihil agitandum.
                </p></div>
            </div>
            <div type="textpart" subtype="chapter" n="40">
                <div type="textpart" subtype="section" n="1"><p><milestone unit="para"/>Interim Romae C. Mamilius Limetanus tribunus plebis rogationem ad populum promulgat, uti quaereretur in eos, quorum consilio Iugurtha senati decreta neglexisset, quique ab eo in legationibus aut imperiis pecunias accepissent, qui elephantos quique perfugas tradidissent, item qui de pace aut bello cum hostibus pactiones fecissent.
                </p></div>
                <div type="textpart" subtype="section" n="2"><p>huic rogationi partim conscii sibi, alii ex partium invidia pericula metuentes, quoniam aperte resistere non poterant, quin illa et alia talia placere sibi faterentur, occulte per amicos ac maxume per homines nominis Latini et socios Italicos impedimenta parabant.
                </p></div>
                <div type="textpart" subtype="section" n="3"><p>sed <pb n="p.87"/> plebes incredibile memoratu est quam intenta fuerit quantaque vi rogationem iusserit, magis odio nobilitatis, quoi mala illa parabantur, quam cura rei publicae: tanta lubido in partibus erat.
                </p></div>
                <div type="textpart" subtype="section" n="4"><p>igitur ceteris metu perculsis M. Scaurus, quem legatum Bestiae fuisse supra docuimus, inter laetitiam plebis et suorum fugam, trepida etiam tum civitate, quom ex Mamilia rogatione tres quaesitores rogarentur, effecerat, uti ipse in eo numero crearetur.
                </p></div>
                <div type="textpart" subtype="section" n="5"><p>sed quaestio exercita aspere violenterque ex rumore et lubidine plebis: uti saepe nobilitatem, sic ea tempestate plebem ex secundis rebus insolentia ceperat.
                </p></div>
            </div>
            <div type="textpart" subtype="chapter" n="41">
                <div type="textpart" subtype="section" n="1"><p><milestone unit="para"/>Ceterum mos partium et factionum ac deinde omnium malarum artium paucis ante annis Romae ortus est otio atque abundantia earum rerum, quae prima mortales ducunt.
                </p></div>
                <div type="textpart" subtype="section" n="2"><p>nam ante Carthaginem deletam populus et senatus Romanus placide modesteque inter se rem publicam tractabant, neque gloriae neque dominationis certamen inter civis erat: metus hostilis in bonis artibus civitatem retinebat.
                </p></div>
                <div type="textpart" subtype="section" n="3"><p>sed ubi illa formido mentibus decessit, scilicet ea, quae res secundae amant, lascivia atque superbia incessere.
                </p></div>
                <div type="textpart" subtype="section" n="4"><p>ita quod in advorsis rebus optaverant otium, postquam adepti sunt, asperius acerbiusque fuit.
                </p></div>
                <div type="textpart" subtype="section" n="5"><p>namque coepere nobilitas dignitatem, populus libertatem in lubidinem vortere, sibi quisque ducere trahere rapere. ita omnia in duas partis abstracta sunt, res publica, quae media fuerat, dilacerata.
                </p></div>
                <div type="textpart" subtype="section" n="6"><p>ceterum nobilitas factione magis pollebat, plebis vis soluta atque dispersa in multitudine minus poterat.
                </p></div>
                <div type="textpart" subtype="section" n="7"><p>paucorum arbitrio belli domique agitabatur; penes eosdem aerarium provinciae magistratus gloriae triumphique erant; populus militia atque inopia urgebatur; praedas bellicas imperatores cum paucis <pb n="p.88"/> diripiebant: interea parentes aut parvi liberi militum,
                </p></div>
                <div type="textpart" subtype="section" n="8"><p>uti quisque potentiori confinis erat, sedibus pellebantur.
                </p></div>
                <div type="textpart" subtype="section" n="9"><p>ita cum potentia avaritia sine modo modestiaque invadere, polluere et vastare omnia, nihil pensi neque sancti habere, quoad semet ipsa praecipitavit.
                </p></div>
                <div type="textpart" subtype="section" n="10"><p>nam ubi primum ex nobilitate reperti sunt, qui veram gloriam iniustae potentiae anteponerent, moveri civitas et dissensio civilis quasi permixtio terrae oriri coepit.
                </p></div>
            </div>
            <div type="textpart" subtype="chapter" n="42">
                <div type="textpart" subtype="section" n="1"><p>nam postquam Ti. et C. Cracchus, quorum maiores Punico atque aliis bellis multum rei publicae addiderant, vindicare plebem in libertatem et paucorum scelera patefacere coepere, nobilitas noxia atque eo perculsa modo per socios ac nomen Latinum, interdum per equites Romanos, quos spes societatis a plebe dimoverat, Gracchorum actionibus obviam ierat; et primo Tiberium, dein paucos post annos eadem ingredientem Gaium, tribunum alterum, alterum triumvirum coloniis deducundis, cum M. Fulvio Flacco ferro necaverat.
                </p></div>
                <div type="textpart" subtype="section" n="2"><p>et sane Gracchis cupidine victoriae haud satis moderatus animus fuit.
                </p></div>
                <div type="textpart" subtype="section" n="3"><p>sed bono vinci satius est quam malo more iniuriam vincere.
                </p></div>
                <div type="textpart" subtype="section" n="4"><p>igitur ea victoria nobilitas ex lubidine sua usa multos mortalis ferro aut fuga extinxit plusque in reliquom sibi timoris quam potentiae addidit. quae res plerumque magnas civitatis pessum dedit, dum alteri alteros vincere quovis modo et victos acerbius ulcisci volunt.
                </p></div>
                <div type="textpart" subtype="section" n="5"><p>sed de studiis partium et omnis civitatis moribus si singillatim aut pro magnitudine parem disserere, tempus quam res maturius me deseret. quam ob rem ad inceptum redeo.
                </p></div>
            </div>
            <div type="textpart" subtype="chapter" n="43">
                <div type="textpart" subtype="section" n="1"><p><milestone unit="para"/>Post Auli foedus exercitusque nostri foedam fugam Metellus et Silanus consules designati provincias inter se partiverant. Metelloaue Numidia evenerat, acri viro <pb n="p.89"/> et, quamquam advorso populi partium, fama tamen aequabili et inviolata.
                </p></div>
                <div type="textpart" subtype="section" n="2"><p>is ubi primum magistratum ingressus est, alia omnia sibi cum collega ratus, ad bellum, quod gesturus erat, animum intendit.
                </p></div>
                <div type="textpart" subtype="section" n="3"><p>igitur diffidens veteri exercitui milites scribere, praesidia undique arcessere, arma tela equos et cetera instrumenta militiae parare, ad hoc commeatum affatim, denique omnia, quae in bello vario et multarum rerum egenti usui esse solent.
                </p></div>
                <div type="textpart" subtype="section" n="4"><p>ceterum ad ea patranda senatus auctoritate, socii nomenque Latinum et reges ultro auxilia mittundo, postremo omnis civitas summo studio adnitebatur.
                </p></div>
                <div type="textpart" subtype="section" n="5"><p>itaque ex sententia omnibus rebus paratis conpositisque in Numidiam proficiscitur, magna spe civium quom propter artis bonas tum maxume quod advorsum divitias invictum animum gerebat et avaritia magistratuum ante id tempus in Numidia nostrae opes contusae hostiumque auctae erant.
                </p></div>
            </div>
            <div type="textpart" subtype="chapter" n="44">
                <div type="textpart" subtype="section" n="1"><p><milestone unit="para"/>Sed ubi in Africam venit, exercitus ei traditur a Sp. Albino proconsule iners inbellis, neque periculi neque laboris patiens, lingua quam manu promptior, praedator ex sociis et ipse praeda hostium, sine imperio et modestia habitus.
                </p></div>
                <div type="textpart" subtype="section" n="2"><p>ita imperatori novo plus ex malis moribus sollicitudinis quam ex copia militum auxili aut spei bonae adcedebat.
                </p></div>
                <div type="textpart" subtype="section" n="3"><p>statuit tamen Metellus, quamquam et aestivorum tempus comitiorum mora inminuerat et expectatione eventus civium animos intentos putabat, non prius bellum attingere, quam maiorum disciplina milites laborare coegisset.
                </p></div>
                <div type="textpart" subtype="section" n="4"><p>nam Albinus, Auli fratris exercitusque clade perculsus, postquam decreverat non egredi provincia, quantum temporis aestivorum in imperio fuit, <pb n="p.90"/> plerumque milites stativis castris habebat, nisi quom odor aut pabuli egestas locum mutare subegerat.
                </p></div>
                <div type="textpart" subtype="section" n="5"><p>sed neque muniebantur, neque more militari vigiliae deducebantur; uti quoique lubebat, ab signis aberat; lixae permixti cum militibus diu noctuque vagabantur, et palantes agros vastare, villas expugnare, pecoris et mancipiorum praedas certantes agere eaque mutare cum mercatoribus vino advecticio et aliis talibus; praeterea frumentum publice datum vendere, panem in dies mercari; postremo quaecumque dici aut fingi queunt ignaviae luxuriaeque probra, ea in illo exercitu cuncta fuere et alia amplius.
                </p></div>
            </div>
            <div type="textpart" subtype="chapter" n="45">
                <div type="textpart" subtype="section" n="1"><p>sed in ea difficultate Metellum non minus quam in rebus hostilibus magnum et sapientem virum fuisse comperior: tanta temperantia inter ambitionem saevitiamque moderatum.
                </p></div>
                <div type="textpart" subtype="section" n="2"><p>namque edicto primum adiumenta ignaviae sustulisse: ne quisquam in castris panem aut [quem] alium cibum coctum venderet, ne lixae exercitum sequerentur, ne miles hastatus aut gregarius in castris neve in agmine servom aut iumentum haberet; ceteris arte modum statuisse. praeterea transvorsis itineribus cottidie castra movere, iuxta ac si hostes adessent vallo atque fossa munire, vigilias crebras ponere et eas ipse cum legatis circumire; item in agmine in primis modo, modo in postremis, saepe in medio adesse, ne quispiam ordine egrederetur, ut cum signis frequentes incederent, miles cibum et arma portaret.
                </p></div>
                <div type="textpart" subtype="section" n="3"><p>ita prohibendo a delictis magis quam vindicando exercitum brevi confirmavit.
                </p></div>
            </div>
            <div type="textpart" subtype="chapter" n="46">
                <div type="textpart" subtype="section" n="1"><p><milestone unit="para"/>Interea Iugurtha, ubi quae Metellus agebat ex nuntiis <pb n="p.91"/> accepit, simul de innocentia eius certior Roma[e] factus, diffidere suis rebus ac tum demum veram deditionem facere conatus est.
                </p></div>
                <div type="textpart" subtype="section" n="2"><p> igitur legatos ad consulem cum suppliciis mittit, qui tantummodo ipsi liberisque vitam peterent, alia omnia dederent populo Romano.
                </p></div>
                <div type="textpart" subtype="section" n="3"><p>sed Metello iam antea experimentis cognitum erat genus Numidarum infidum, ingenio mobili, novarum rerum avidum esse.
                </p></div>
                <div type="textpart" subtype="section" n="4"><p>itaque legatos alium ab alio divorsos aggreditur ac paulatim temptando, postquam opportunos sibi cognovit, multa pollicendo persuadet, uti Iugurtham maxume vivom, sin id parum procedat, necatum sibi traderent. ceterum palam quae ex voluntate forent regi nuntiari iubet.
                </p></div>
                <div type="textpart" subtype="section" n="5"><p>deinde ipse paucis diebus intento atque infesto exercitu in Numidiam procedit, ubi contra belli faciem tuguria plena hominum, pecora cultoresque in agris erant. ex oppidis et mapalibus praefecti regis obvii procedebant parati frumentum dare, commeatum portare, postremo omnia quae imperarentur facere.
                </p></div>
                <div type="textpart" subtype="section" n="6"><p>neque Metellus idcirco minus, sed pariter ac si hostes adessent munito agmine incedere, late explorare omnia, illa deditionis signa ostentui credere et insidiis locum temptari.
                </p></div>
                <div type="textpart" subtype="section" n="7"><p>itaque ipse cum expeditis cohortibus, item funditorum et sagittariorum delecta manu apud primos erat, in postremo C. Marius legatus cum equitibus curabat, in utrumque latus auxiliarios equites tribunis legionum et praefectis cohortium dispertiverat, ut cum iis permixti velites, quocumque adcederent, equitatus hostium propulsarent.
                </p></div>
                <div type="textpart" subtype="section" n="8"><p>nam in Iugurtha tantus dolus tantaque peritia locorum et militiae erat, ut, absens an praesens, pacem an bellum gerens perniciosior esset, in incerto haberetur.
                </p></div>
            </div>
            <div type="textpart" subtype="chapter" n="47">
                <div type="textpart" subtype="section" n="1"><p><milestone unit="para"/>Erat haud longe ab eo itinere, quo Metellus <pb n="p.92"/> pergebat, oppidum Numidarum nomine Vaga, forum rerum venalium totius regni maxume celebratum, ubi et incolere et mercari consueverant Italici generis multi mortales.
                </p></div>
                <div type="textpart" subtype="section" n="2"><p>huc consul, simul temptandi gratia, si paterentur, et ob opportunitates loci, praesidium inposuit. praeterea imperavit frumentum et alia, quae bello usui forent, conportare, ratus, id quod res monebat, frequentiam negotiatorum et commeatu[m] iuvaturam exercitum et iam paratis rebus munimento fore.
                </p></div>
                <div type="textpart" subtype="section" n="3"><p>inter haec negotia Iugurtha impensius modo legatos supplices mittere, pacem orare, praeter suam liberorumque vitam omnia Metello dedere.
                </p></div>
                <div type="textpart" subtype="section" n="4"><p>quos item uti priores consul illectos ad proditionem domum dimittebat, regi pacem, quam postulabat, neque abnuere neque polliceri et inter eas moras promissa legatorum expectare.
                </p></div>
            </div>
            <div type="textpart" subtype="chapter" n="48">
                <div type="textpart" subtype="section" n="1"><p><milestone unit="para"/>Iugurtha ubi Metelli dicta cum factis conposuit ac se suis artibus temptari animadvortit, quippe quoi verbis pax nuntiabatur, ceterum re bellum asperrumum erat, urbs maxuma alienata, ager hostibus cognitus, animi popularium temptati, coactus rerum necessitudine statuit armis certare.
                </p></div>
                <div type="textpart" subtype="section" n="2"><p>igitur explorato hostium itinere, in spem victoriae adductus ex opportunitate loci, quam maxumas potest copias omnium generum parat ac per tramites occultos exercitum Metelli antevenit.
                </p></div>
                <div type="textpart" subtype="section" n="3"><p><milestone unit="para"/>Erat in ea parte Numidiae, quam Adherbal in divisione possederat, flumen oriens a meridie nomine Muthul, a quo aberat mons ferme milia viginti tractu pari, vastus ab natura et humano cultu. sed ex eo medio quasi collis oriebatur, in inmensum pertingens, <pb n="p.93"/> vestitus oleastro ac murtetis aliisque generibus arborum, quae humi arido atque harenoso gignuntur.
                </p></div>
                <div type="textpart" subtype="section" n="4"><p>media autem planities deserta penuria aquae praeter flumini propinqua loca; ea consita arbustis pecore atque cultoribus frequentabantur.
                </p></div>
            </div>
            <div type="textpart" subtype="chapter" n="49">
                <div type="textpart" subtype="section" n="1"><p><milestone unit="para"/>Igitur in eo colle, quem transvorso intinere porrectum docuimus, Iugurtha extenuata suorum acie consedit. elephantis et parti copiarum pedestrium Bomilcarem praefecit eumque edocet quae ageret. ipse propior montem cum omni equitatu et peditibus delectis suos conlocat.
                </p></div>
                <div type="textpart" subtype="section" n="2"><p>dein singulas turmas et manipulos circumiens monet atque obtestatur, uti memores pristinae virtutis et victoriae sese regnumque suom ab Romanorum avaritia defendant: cum iis certamen fore, quos antea victos sub iugum miserint; ducem illis, non animum mutatum; quae ab imperatore decuerint omnia suis provisa, locum superiorem, ut prudentes cum inperitis, ne pauciores cum pluribus aut rudes cum belli melioribus manum consererent.
                </p></div>
                <div type="textpart" subtype="section" n="3"><p>proinde parati intentique essent signo dato Romanos invadere: illum diem aut omnis labores et victorias confirmaturum aut maxumarum aerumnarum initium fore.
                </p></div>
                <div type="textpart" subtype="section" n="4"><p>ad hoc viritim, uti quemque ob militare facinus pecunia aut honore extulerat, conmonefacere benefici sui et eum ipsum aliis ostentare, postremo pro quoiusque ingenio pollicendo minitando obtestando alium alio modo excitare, quom interim Metellus ignarus hostium monte degrediens cum exercitu conspicatur.
                </p></div>
                <div type="textpart" subtype="section" n="5"><p>primo dubius, quidnam insolita facies ostenderet — nam inter virgulta equi Numidaeque consederant, <pb n="p.94"/> neque plane occultati humilitate arborum et tamen inderti, quidnam esset, quom natura loci tum dolo ipsi atque signa militaria obscurati —, dein brevi cognitis insidiis paulisper agmen constituit.
                </p></div>
                <div type="textpart" subtype="section" n="6"><p>ibi conmutatis ordinibus in dextro latere, quod proxumum hostis erat, triplicibus subsidiis aciem instruxit, inter manipulos funditores et sagittarios dispertit, equitatum omnem in cornibus locat, ac pauca pro tempore milites hortatus aciem, sicuti instruxerat, transvorsis principiis in planum deducit.
                </p></div>
            </div>
            <div type="textpart" subtype="chapter" n="50">
                <div type="textpart" subtype="section" n="1"><p>sed ubi Numidas quietos neque colle degredi animadvortit, veritus ex anni tempore et inopia aquae, ne siti conficeretur exercitus, Rutilium legatum cum expeditis co- hortibus et parte equitum praemisit ad flumen, uti locum castris antecaperet, existumans hostis crebro impetu et transvorsis proeliis iter suom remoraturos et, quoniam armis diffiderent, lassitudinem et sitim militum temptaturos.
                </p></div>
                <div type="textpart" subtype="section" n="2"><p>deinde ipse pro re atque loco, sicuti monte descenderat, paulatim procedere, Marium post principia habere, ipse cum sinistrae alae equitibus esse, qui in agmine principes facti erant.
                </p></div>
                <div type="textpart" subtype="section" n="3"><p><milestone unit="para"/>At Iugurtha, ubi extremum agmen Metelli primos suos praetergressum videt, praesidio quasi duum milium peditum montem occupat, qua Metellus descenderat, ne forte cedentibus advorsariis receptui ac post munimento foret.
                </p></div>
                <div type="textpart" subtype="section" n="4"><p>dein repente signo dato hostis invadit. Numidae alii postremos caedere, pars a sinistra ac dextra temp- tare, infensi adesse atque instare, omnibus locis Romanorum ordines conturbare. quorum etiam qui firmioribus animis obvii hostibus fuerant, ludificati incerto proelio ipsi modo eminus sauciabantur, neque contra feriundi aut conserundi manum copia erat.
                </p></div>
                <div type="textpart" subtype="section" n="5"><p>ante iam docti ab Iugurtha equites, ubi Romanorum turma insequi coeperat, non confertim neque in unum sese recipiebant, sed alius alio quam maxume divorsi.
                </p></div>
                <div type="textpart" subtype="section" n="6"><p>ita numero <pb n="p.95"/> priores, si ab persequendo hostis deterrere nequiverant, disiectos ab tergo aut lateribus circumveniebant; sin opportunior fugae collis quam campi fuerat, ea vero consueti Numidarum equi facile inter virgulta evadere, nostros asperitas et insolentia loci retinebat.
                </p></div>
            </div>
            <div type="textpart" subtype="chapter" n="51">
                <div type="textpart" subtype="section" n="1"><p>ceterum facies totius negoti varia, incerta, foeda atque miserabilis: dispersi a suis pars cedere, alii insequi; neque signa neque ordines observare; ubi quemque periculum ceperat, ibi resistere ac propulsare; arma tela, equi viri, hostes atque cives permixti; nihil consilio neque imperio agi, fors omnia regere.
                </p></div>
                <div type="textpart" subtype="section" n="2"><p>itaque multum diei processerat, quom etiam tum eventus in incerto erat.
                </p></div>
                <div type="textpart" subtype="section" n="3"><p>denique omnibus labore et aestu languidis Metellus, ubi videt Numidas minus instare, paulatim milites in unum conducit, ordines restituit et cohortis legionarias quattuor advorsum pedites hostium conlocat. eorum magna pars superioribus locis fessa consederat.
                </p></div>
                <div type="textpart" subtype="section" n="4"><p>simul orare et hortari milites, ne deficerent neu paterentur hostis fugientis vincere: neque illis castra esse neque munimentum ullum, quo cedentes tenderent; in armis omnia sita.
                </p></div>
                <div type="textpart" subtype="section" n="5"><p>sed ne Iugurtha quidem interea quietus erat: circumire, hortari; renovare proelium et ipse cum delectis temptare omnia; subvenire suis, hostibus dubiis instare, quos firmos cognoverat, eminus pugnando retinere.
                </p></div>
            </div>
            <div type="textpart" subtype="chapter" n="52">
                <div type="textpart" subtype="section" n="1"><p>eo modo inter se duo imperatores, summi viri, certabant, ipsi pares, ceterum opibus disparibus.
                </p></div>
                <div type="textpart" subtype="section" n="2"><p>nam Mello virtus militum erat, locus advorsus; Iugurthae alia omnia praeter milites opportuna.
                </p></div>
                <div type="textpart" subtype="section" n="3"><p>denique Romani, ubi intellegunt neque sibi perfugium esse neque ab hoste copiam pugnandi fieri — et iam die vesper erat —, advorso colle, sicuti praeceptum fuerat, evadunt.
                </p></div>
                <div type="textpart" subtype="section" n="4"><p>amisso loco Numidae fusi fugatique; pauci interiere, plerosque velocitas et regio hostibus ignara tutata sunt. <pb n="p.96"/>
                </p></div>
                <div type="textpart" subtype="section" n="5"><p><milestone unit="para"/>Interea Bomilcar, quem elephantis et parti copiarum pedestrium praefectum ab Iugurtha supra diximus, ubi eum Rutilius praetergressus est, paulatim suos in aequom locum deducit ac, dum legatus ad flumen, quo praemissus erat, festinans pergit, quietus, uti res postulabat, aciem exornat neque remittit, quid ubique hostis ageret, explorare.
                </p></div>
                <div type="textpart" subtype="section" n="6"><p>postquam Rutilium consedisse iam et animo vacuom accepit, simulque ex Iugurthae proelio clamorem augeri, veritus, ne legatus cognita re laborantibus suis auxilio foret, aciem, quam diffidens virtuti militum arte statuerat, quo hostium itineri officeret, latius porrigit eoque modo ad Rutili castra procedit.
                </p></div>
            </div>
            <div type="textpart" subtype="chapter" n="53">
                <div type="textpart" subtype="section" n="1"><p>Romani ex inproviso pulveris vim magnam animadvortunt; nam prospectum ager arbustis consitus prohibebat. et primo rati humum aridam vento agitari, post ubi aequabilem manere et, sicuti acies movebatur, magis magisque adpropinquare vident, cognita re properantes arma capiunt ac pro castris, sicuti imperabatur, consistunt.
                </p></div>
                <div type="textpart" subtype="section" n="2"><p>deinde ubi propius ventum est, utrimque magno clamore concurritur.
                </p></div>
                <div type="textpart" subtype="section" n="3"><p>Numidae tantummodo remorati, dum in elephantis auxilium putant, postquam eos impeditos ramis arborum atque ita disiectos circumveniri vident, fugam faciunt, ac plerique abiectis armis collis aut noctis, quae iam aderat, auxilio integri abeunt.
                </p></div>
                <div type="textpart" subtype="section" n="4"><p>elephanti quattuor capti, reliqui omnes numero quadraginta interfecti.
                </p></div>
                <div type="textpart" subtype="section" n="5"><p>at Romani, quamquam itinere atque opere castrorum et proelio fessi laetique erant, tamen, quod Metellus amplius opinione morabatur, instructi intentique obviam procedunt;
                </p></div>
                <div type="textpart" subtype="section" n="6"><p>nam dolus Numidarum nihil languidi neque remissi patiebatur.
                </p></div>
                <div type="textpart" subtype="section" n="7"><p>ac primo obscura nocte, postquam haud procul inter se erant, strepitu velut hostes adventare, alteri apud alteros formidinem simul et tumultum facere; et paene inprudentia admissum facinus <pb n="p.97"/> miserabile, ni utrimque praemissi equites rem exploravissent.
                </p></div>
                <div type="textpart" subtype="section" n="8"><p>igitur pro metu repente gaudium mutatur: milites alius alium laeti appellant, acta edocent atque audiunt, sua quisque fortia facta ad caelum fert. quippe res humanae ita sese habent: in victoria vel ignavis gloriari licet, advorsae res etiam bonos detrectant.
                </p></div>
            </div>
            <div type="textpart" subtype="chapter" n="54">
                <div type="textpart" subtype="section" n="1"><p><milestone unit="para"/>Metellus in isdem castris quatriduom moratus saucios cum cura reficit, meritos in proeliis more militiae donat, univorsos in contione laudat atque agit gratias, hortatur, ad cetera, quae levia sunt, parem animum gerant: pro victoria satis iam pugnatum, reliquos labores pro praeda fore.
                </p></div>
                <div type="textpart" subtype="section" n="2"><p>tamen interim transfugas et alios opportunos, Iugurtha ubi gentium aut quid agitaret, cum paucisne esset an exercitum haberet, ut sese victus gereret, exploratum misit.
                </p></div>
                <div type="textpart" subtype="section" n="3"><p>at ille sese in loca saltuosa et natura munita receperat ibique cogebat exercitum numero hominum ampliorem, sed hebetem infirmumque, agri ac pecoris magis quam belli cultorem.
                </p></div>
                <div type="textpart" subtype="section" n="4"><p>id ea gratia eveniebat, quod praeter regios equites nemo omnium Numida ex fuga regem sequitur. quo quoiusque animus fert, eo discedunt, neque id flagitium militiae ducitur: ita se mores habent.
                </p></div>
                <div type="textpart" subtype="section" n="5"><p><milestone unit="para"/>Igitur Metellus, ubi videt etiam tum regis animum ferocem esse, bellum renovari, quod nisi ex illius lubidine geri non posset, praeterea iniquom certamen sibi cum hostibus, minore detrimento illos vinci quam suos vincere, statuit non proeliis neque in acie sed alio more bellum gerundum.
                </p></div>
                <div type="textpart" subtype="section" n="6"><p>itaque in loca Numidiae opulentissuma pergit, agros vastat, multa castella et oppida <pb n="p.98"/> temere munita aut sine praesidio capit incenditque, puberes interficit, iubet alia omnia militum praedam esse. ea formidine multi mortales Romanis dediti; obsides, frumentum et alia, quae usui forent, affatim praebita; ubicumque res postulabat, praesidium inpositum.
                </p></div>
                <div type="textpart" subtype="section" n="7"><p>quae negotia multo magis quam proelium male pugnatum ab suis regem terrebant; quippe,
                </p></div>
                <div type="textpart" subtype="section" n="8"><p>quoius spes omnis in fuga sita erat, sequi cogebatur et, qui sua loca defendere nequiverat, in alienis bellum gerere.
                </p></div>
                <div type="textpart" subtype="section" n="9"><p>tamen ex copia quod optumum videbatur consilium capit: exercitum plerumque in isdem locis opperiri iubet, ipse cum delectis equitibus Metellum sequitur, nocturnis et aviis itineribus ignoratus Romanos palantis repente aggreditur. eorum plerique inermes cadunt, multi capiuntur, nemo omnium intactus profugit, et Numidae, prius quam ex castris subveniretur, sicuti iussi erant, in proxumos collis discedunt.
                </p></div>
            </div>
            <div type="textpart" subtype="chapter" n="55">
                <div type="textpart" subtype="section" n="1"><p><milestone unit="para"/>Interim Romae gaudium ingens ortum cognitis Metelli rebus, ut seque et exercitum more maiorum gereret, in advorso loco victor tamen virtute fuisset, hostium agro potiretur, Iugurtham magnificum ex Albini socordia spem salutis in solitudine aut fuga coegisset habere.
                </p></div>
                <div type="textpart" subtype="section" n="2"><p>itaque senatus ob ea feliciter acta dis inmortalibus supplicia decernere; civitas, trepida antea et sollicita de belli eventu, laeta agere; de Metello fama praeclara esse.
                </p></div>
                <div type="textpart" subtype="section" n="3"><p>igitur eo intentior ad victoriam niti, omnibus modis festinare, cavere tamen, necubi hosti opportunus fieret, meminisse post gloriam invidiam sequi.
                </p></div>
                <div type="textpart" subtype="section" n="4"><p>ita, quo clarior erat, eo magis anxius erat, neque post insidias Iugurthae effuso exercitu praedari; ubi frumento aut pabulo opus erat, cohortes cum omni equitatu praesidium agitabant; exercitus partem ipse,
                </p></div>
                <div type="textpart" subtype="section" n="5"><p>reliquos Marius ducebat. sed igni magis quam praeda ager vastabatur.
                </p></div>
                <div type="textpart" subtype="section" n="6"><p>duobus locis haud longe inter se castra faciebant; ubi <pb n="p.99"/> vi opus erat,
                </p></div>
                <div type="textpart" subtype="section" n="7"><p>cuncti aderant; ceterum, quo fuga atque formido latius cresceret, divorsi agebant.
                </p></div>
                <div type="textpart" subtype="section" n="8"><p>eo tempore Iugurtha per collis sequi, tempus aut locum pugnae quaerere, qua venturum hostem audierat, pabulum et aquarum fontis, quorum penuria erat, corrumpere, modo se Metello interdum Mario ostendere, postremos in agmine temptare ac statim in collis regredi, rursus aliis, post aliis minitari, neque proelium facere neque otium pati, tantummodo hostem ab incepto retinere.
                </p></div>
            </div>
            <div type="textpart" subtype="chapter" n="56">
                <div type="textpart" subtype="section" n="1"><p><milestone unit="para"/>Romanus imperator ubi se dolis fatigari videt neque ab hoste copiam pugnandi fieri, urbem magnam et in ea parte, qua sita erat, arcem regni nomine Zamam statuit oppugnare, ratus, id quod negotium poscebat, Iugurtham laborantibus suis auxilio venturum ibique proelium fore.
                </p></div>
                <div type="textpart" subtype="section" n="2"><p>at ille, quae parabantur a perfugis edoctus, magnis itineribus Metellum antevenit. oppidanos hortatur, moenia defendant, additis auxilio perfugis, quod genus ex copiis regis, quia fallere nequibat, firmissumum erat; praeterea pollicetur in tempore semet cum exercitu adfore.
                </p></div>
                <div type="textpart" subtype="section" n="3"><p>ita conpositis rebus in loca quam maxume occulta discedit, ac post paulo cognoscit Marium ex itinere frumentatum cum paucis cohortibus Siccam missum, quod oppidum primum omnium post malam pugnam ab rege defecerat.
                </p></div>
                <div type="textpart" subtype="section" n="4"><p>eo cum delectis equitibus noctu pergit et iam egredientibus Romanis in porta pugnam facit, simul magna voce Siccensis hortatur, uti cohortis ab tergo circumveniant: fortunam illis praeclari facinoris casum dare; si id fecerint, postea sese in regno, illos in libertate sine metu aetatem acturos.
                </p></div>
                <div type="textpart" subtype="section" n="5"><p>ac ni Marius signa inferre atque evadere oppido properavisset, profecto cuncti aut magna pars Siccensium fidem mutavissent: tanta mobilitate sese Numidae gerunt.
                </p></div>
                <div type="textpart" subtype="section" n="6"><p>sed milites Iugurthini, paulisper ab rege sustentati, postquam maiore vi hostes urgent, paucis amissis profugi discedunt. <pb n="p.100"/>
                </p></div>
            </div>
            <div type="textpart" subtype="chapter" n="57">
                <div type="textpart" subtype="section" n="1"><p><milestone unit="para"/>Marius ad Zamam pervenit. id oppidum, in campo situm, magis opere quam natura munitum erat, nullius idoneae rei egens, armis virisque opulentum.
                </p></div>
                <div type="textpart" subtype="section" n="2"><p>igitur Metellus pro tempore atque loco paratis rebus cuncta moenia exercitu circumvenit, legatis imperat, ubi quis- que curaret.
                </p></div>
                <div type="textpart" subtype="section" n="3"><p>deinde signo dato undique simul clamor ingens oritur, neque ea res Numidas terret: infensi in- tentique sine tumultu manent, proelium incipitur.
                </p></div>
                <div type="textpart" subtype="section" n="4"><p>Romani, pro ingenio quisque, pars eminus glande aut lapidibus pugnare, alii succedere ac murum modo subfodere modo scalis aggredi, cupere proelium in manibus facere.
                </p></div>
                <div type="textpart" subtype="section" n="5"><p>contra ea oppidani in proxumos saxa volvere, sudis, pila, praeterea picem sulphure et taeda mixtam ardentia mittere.
                </p></div>
                <div type="textpart" subtype="section" n="6"><p>sed ne illos quidem, qui procul manserant, timor animi satis muniverat; nam plerosque iacula tormentis aut manu emissa volnerabant, parique periculo sed fama inpari boni atque ignavi erant.
                </p></div>
            </div>
            <div type="textpart" subtype="chapter" n="58">
                <div type="textpart" subtype="section" n="1"><p><milestone unit="para"/>Dum apud Zamam sic certatur, Iugurtha ex inproviso castra hostium cum magna manu invadit; remissis qui in praesidio erant et omnia magis quam proelium expectantibus portam inrumpit.
                </p></div>
                <div type="textpart" subtype="section" n="2"><p>at nostri repentino metu perculsi sibi quisque pro moribus consulunt; alii fugere, alii arma capere; magna pars volnerati aut occisi.
                </p></div>
                <div type="textpart" subtype="section" n="3"><p>ceterum ex omni multitudine non amplius quadraginta memores nominis Romani grege facto locum cepere paulo quam alii editiorem, neque inde maxuma vi depelli quiverunt, sed tela eminus missa remittere, pauci in pluribus minus frustrari; sin Numidae propius adcessissent, ibi vero virtutem ostendere et eos maxuma vi caedere, fundere atque fugare.
                </p></div>
                <div type="textpart" subtype="section" n="4"><p>interim Metellus quom acerrume rem gereret, clamorem hostilem a tergo <pb n="p.101"/> accepit, dein convorso equo animadvortit fugam ad se vorsum fieri, quae res indicabat popularis esse.
                </p></div>
                <div type="textpart" subtype="section" n="5"><p>igitur equitatum omnem ad castra propere misit ac statim C. Marium cum cohortibus sociorum, eumque lacrumans per amicitiam perque rem publicam obsecrat, ne quam contumeliam remanere in exercitu victore neve hostis inultos abire sinat.
                </p></div>
                <div type="textpart" subtype="section" n="6"><p>ille brevi mandata efficit. at Iugurtha munimento castrorum impeditus, quom alii super vallum praecipitarentur, alii in angustiis ipsi sibi properantes officerent, multis amissis in loca munita sese recepit.
                </p></div>
                <div type="textpart" subtype="section" n="7"><p>Metellus infecto negotio, postquam nox aderat, in castra cum exercitu revortitur.
                </p></div>
            </div>
            <div type="textpart" subtype="chapter" n="59">
                <div type="textpart" subtype="section" n="1"><p><milestone unit="para"/>Igitur postero die, prius quam ad oppugnandum egrederetur, equitatum omnem in ea parte, qua regis adventus erat, pro castris agitare iubet, portas et proxuma loca tribunis dispertit, deinde ipse pergit ad oppidum atque uti superiore die murum aggreditur. interim Iugurtha ex occulto repente nostros invadit:
                </p></div>
                <div type="textpart" subtype="section" n="2"><p>qui in proxumo locati fuerant, paulisper territi perturbantur, reliqui cito subveniunt.
                </p></div>
                <div type="textpart" subtype="section" n="3"><p>neque diutius Numidae resistere quivissent, ni pedites cum equitibus permixti magnam cladem in congressu facerent. quibus illi freti non, uti equestri proelio solet, sequi, dein cedere, sed advorsis equis concurrere, implicare ac perturbare aciem: ita expeditis peditibus suis hostis paene victos dare.
                </p></div>
            </div>
            <div type="textpart" subtype="chapter" n="60">
                <div type="textpart" subtype="section" n="1"><p><milestone unit="para"/>Eodem tempore apud Zamam magna vi certabatur. ubi quisque legatus aut tribunus curabat, eo acerrume niti, neque alius in alio magis quam in sese spem habere; pariterque oppidani agere: oppugnare aut parare omnibus locis, avidius alteri alteros sauciare quam semet tegere,
                </p></div>
                <div type="textpart" subtype="section" n="2"><p>clamor permixtus hortatione laetitia gemitu, item strepitus armorum ad caelum ferri, tela utrimque volare.
                </p></div>
                <div type="textpart" subtype="section" n="3"><p>sed illi, qui moenia defensabant, ubi hostes <pb n="p.102"/> paulum modo pugnam remiserant, intenti proelium equestre prospectabant.
                </p></div>
                <div type="textpart" subtype="section" n="4"><p>eos, uti quaeque Iugurthae res erant, laetos modo, modo pavidos animadvorteres; ac, sicuti audiri a suis aut cerni possent, monere alii, alii hortari, aut manu significare aut niti corporibus, et ea huc et illuc quasi vitabundi aut iacientes tela agitare.
                </p></div>
                <div type="textpart" subtype="section" n="5"><p>quod ubi Mario cognitum est — nam is in ea parte curabat —, consulto lenius agere ac diffidentiam rei simulare, pati Numidas sine tumultu regis proelium visere.
                </p></div>
                <div type="textpart" subtype="section" n="6"><p>ita illis studio suorum adstrictis repente magna vi aggreditur. et iam scalis egressi milites prope summa ceperant, quom oppidani concurrunt; lapides, ignem, alia praeterea tela ingerunt.
                </p></div>
                <div type="textpart" subtype="section" n="7"><p>nostri primo resistere; deinde ubi unae atque alterae scalae conminutae, qui supersteterant adflicti sunt, ceteri, quoquo modo potuere, pauci integri, magna pars volneribus confecti abeunt.
                </p></div>
                <div type="textpart" subtype="section" n="8"><p>denique utrimque proelium nox diremit.
                </p></div>
            </div>
            <div type="textpart" subtype="chapter" n="61">
                <div type="textpart" subtype="section" n="1"><p><milestone unit="para"/>Metellus postquam videt frustra inceptum neque oppidum capi neque Iugurtham nisi ex insidiis aut suo loco pugnam facere et iam aestatem exactam esse, ab Zama discedit et in iis urbibus, quae ad se defecerant satisque munitae loco aut moenibus erant, praesidia inponit.
                </p></div>
                <div type="textpart" subtype="section" n="2"><p>ceterum exercitum in provinciam, quae proxuma est Numidiae, hiemandi gratia conlocat.
                </p></div>
                <div type="textpart" subtype="section" n="3"><p>neque id tempus ex aliorum more quieti aut luxuriae concedit, sed, quoniam armis bellum parum procedebat, insidias regi per amicos tendere et eorum perfidia pro armis uti parat.
                </p></div>
                <div type="textpart" subtype="section" n="4"><p>igitur Bomilcarem, qui Romae cum Iugurtha fuerat et inde vadibus datis clam de Massivae nece iudicium fugerat, quod ei per maxumam amicitiam maxuma copia fallundi <pb n="p.103"/> erat, multis pollicitationibus aggreditur. ac primo efficit, uti ad se conloquundi gratia occultus veniat; deinde fide data, si Iugurtham vivom aut necatum sibi tradidisset, fore ut illi senatus inpunitatem et sua omnia concederet,
                </p></div>
                <div type="textpart" subtype="section" n="5"><p>facile Numidae persuadet, quom ingenio infido tum metuenti, ne, si pax cum Romanis fieret, ipse per condiciones ad supplicium traderetur.
                </p></div>
            </div>
            <div type="textpart" subtype="chapter" n="62">
                <div type="textpart" subtype="section" n="1"><p>is, ubi primum opportunum fuit, Iugurtham anxium ac miserantem fortunas suas adcedit, monet atque lacrumans obtestatur, uti aliquando sibi liberisque et genti Numidarum optume meritae provideat: omnibus proeliis sese victos, agrum vastatum, multos mortalis captos occisos, regni opes conminutas esse; satis saepe iam et virtutem militum et fortunam temptatam; caveat, ne illo cunctante Numidae sibi consulant.
                </p></div>
                <div type="textpart" subtype="section" n="2"><p>his atque talibus aliis ad deditionem regis animum inpellit.
                </p></div>
                <div type="textpart" subtype="section" n="3"><p>mittuntur ad imperatorem legati, qui Iugurtham imperata facturum dicerent ac sine ulla pactione sese regnumque suom in illius fidem tradere.
                </p></div>
                <div type="textpart" subtype="section" n="4"><p>Metellus propere cunctos senatorii ordinis ex hibernis accersi iubet; eorum et aliorum, quos idoneos ducebat, consilium habet.
                </p></div>
                <div type="textpart" subtype="section" n="5"><p>ita more maiorum ex consili decreto per legatos Iugurthae imperat argenti pondo ducenta milia, elephantos omnis, equorum et armorum aliquantum.
                </p></div>
                <div type="textpart" subtype="section" n="6"><p>quae postquam sine mora facta sunt, iubet omnis perfugas vinctos adduci.
                </p></div>
                <div type="textpart" subtype="section" n="7"><p>eorum magna pars, uti iussum erat, adducti; pauci, quom primum deditio coepit, ad regem Bocchum in Mauretaniam abierant.
                </p></div>
                <div type="textpart" subtype="section" n="8"><p>igitur Iugurtha, ubi armis virisque et pecunia spoliatus est, quom ipse ad imperandum Tisidium vocaretur, rursus coepit flectere animum suom et ex mala conscientia digna timere.
                </p></div>
                <div type="textpart" subtype="section" n="9"><p>denique multis diebus per dubitationem consumptis, quom modo taedio rerum advorsarum omnia bello <pb n="p.104"/> potiora duceret, interdum secum ipse reputaret, quam gravis casus in servitium ex regno foret, multis magnisque praesidiis nequiquam perditis de integro bellum sumit.
                </p></div>
                <div type="textpart" subtype="section" n="10"><p>et Romae senatus de provinciis consultus Numidiam Metello decreverat.
                </p></div>
            </div>
            <div type="textpart" subtype="chapter" n="63">
                <div type="textpart" subtype="section" n="1"><p><milestone unit="para"/>Per idem tempus Uticae forte C. Mario per hostias dis supplicanti magna atque mirabilia portendi haruspex dixerat: proinde quae animo agitabat, fretus dis ageret, fortunam quam saepissume experiretur; cuncta prospere eventura.
                </p></div>
                <div type="textpart" subtype="section" n="2"><p>at illum iam antea consulatus ingens cupido exagitabat, ad quem capiundum praeter vetustatem familiae alia omnia abunde erant: industria, probitas, militiae magna scientia, animus belli ingens domi modicus, lubidinis et divitiarum victor, tantummodo gloriae avidus.
                </p></div>
                <div type="textpart" subtype="section" n="3"><p><milestone unit="para"/>Sed is natus et omnem pueritiam Arpini altus, ubi primum aetas militiae patiens fuit, stipendiis faciundis, non Graeca facundia neque urbanis munditiis sese exercuit: ita inter artis bonas integrum ingenium brevi adolevit.
                </p></div>
                <div type="textpart" subtype="section" n="4"><p>ergo, ubi primum tribunatum militarem a populo petit, plerisque faciem eius ignorantibus, factis notus per omnis tribus declaratur.
                </p></div>
                <div type="textpart" subtype="section" n="5"><p>deinde ab eo magistratu alium, post alium sibi peperit, semperque in potestatibus eo modo agitabat, ut ampliore quam gerebat dignus haberetur.
                </p></div>
                <div type="textpart" subtype="section" n="6"><p>tamen is ad id locorum talis vir — nam postea ambitione praeceps datus est — consulatum adpetere non audebat. etiam tum alios magistratus plebs, consulatum nobilitas inter se per manus tradebat.
                </p></div>
                <div type="textpart" subtype="section" n="7"><p>novos nemo tam clarus neque tam egregiis factis erat, quin indignus illo honore et is quasi pollutus haberetur. <pb n="p.105"/>
                </p></div>
            </div>
            <div type="textpart" subtype="chapter" n="64">
                <div type="textpart" subtype="section" n="1"><p><milestone unit="para"/>Igitur ubi Marius haruspicis dicta eodem intendere videt, quo cupido animi hortabatur, ab Metello petundi gratia missionem rogat. quoi quamquam virtus, gloria atque alia optanda bonis superabant, tamen inerat contemptor animus et superbia, commune nobilitatis malum.
                </p></div>
                <div type="textpart" subtype="section" n="2"><p>itaque primum conmotus insolita re mirari eius consilium et quasi per amicitiam monere, ne tam prava inciperet neu super fortunam animum gereret: non omnia omnibus cupiunda esse, debere illi res suas satis placere; postremo caveret id petere a populo Romano, quod illi iure negaretur.
                </p></div>
                <div type="textpart" subtype="section" n="3"><p>postquam haec atque alia talia dixit neque animus Mari flectitur, respondit, ubi primum potuisset per negotia publica, facturum sese quae peteret.
                </p></div>
                <div type="textpart" subtype="section" n="4"><p>ac postea saepius eadem postulanti fertur dixisse, ne festinaret abire: satis mature illum cum filio suo consulatum petiturum. is eo tempore contubernio patris ibidem militabat, annos natus circiter viginti. quae res Marium quom pro honore, quem adfectabat, tum contra Metellum vehementer accenderat.
                </p></div>
                <div type="textpart" subtype="section" n="5"><p>ita cupidine atque ira, pessumis consultoribus, grassari; neque facto ullo neque dicto abstinere, quod modo ambitiosum foret; milites, quibus in hibernis praeerat, laxiore imperio quam antea habere; apud negotiatores, quorum magna multitude Uticae erat, criminose simul et magnifice de bello loqui: dimidia pars exercitus si sibi permitteretur, paucis diebus Iugurtham in catenis habiturum; ab imperatore consulto trahi, quod homo inanis et regiae superbiae imperio nimis gauderet.
                </p></div>
                <div type="textpart" subtype="section" n="6"><p>quae omnia illis eo firmiora videbantur, quia diuturnitate belli res familiaris corruperant et animo cupienti nihil satis festinatur.
                </p></div>
            </div>
            <div type="textpart" subtype="chapter" n="65">
                <div type="textpart" subtype="section" n="1"><p>erat praeterea in exercitu nostro Numida quidam nomine Gauda, Mastanabalis filius, Masinissae nepos, quem Micipsa testamento secundum heredem scripserat, morbis confectus et ob eam <pb n="p.106"/> causam mente paulum inminuta.
                </p></div>
                <div type="textpart" subtype="section" n="2"><p>quoi Metellus petenti, more regum ut sellam iuxta poneret, item postea custodiae causa turmam equitum Romanorum, utrumque negaverat: honorem, quod eorum modo foret, quos populus Romanus reges appellavisset; praesidium, quod contumeliosum in eos foret, si equites Romani satellites Numidae traderentur.
                </p></div>
                <div type="textpart" subtype="section" n="3"><p>hunc Marius anxium aggreditur atque hortatur, ut contumeliarum in imperatorem cum suo auxilio poenas petat. hominem ob morbos animo parum valido secunda oratione extollit: illum regem, ingentem virum, Masinissae nepotem esse; si Iugurtha captus aut occisus foret, imperium Numidiae sine mora habiturum; id adeo mature posse evenire, si ipse consul ad id bellum missus foret.
                </p></div>
                <div type="textpart" subtype="section" n="4"><p>itaque et illum et equites Romanos, milites et negotiatores, alios ipse, plerosque pacis spes inpellit, uti Romam ad suos necessarios aspere in Metellum de bello scribant, Marium imperatorem poscant.
                </p></div>
                <div type="textpart" subtype="section" n="5"><p>sic illi a multis mortalibus honestissuma suffragatione consulatus petebatur. simul ea tempestate plebs nobilitate fusa per legem Mamiliam novos extollebat. ita Mario cuncta procedere.
                </p></div>
            </div>
            <div type="textpart" subtype="chapter" n="66">
                <div type="textpart" subtype="section" n="1"><p><milestone unit="para"/>Interim Iugurtha, postquam omissa deditione bellum incipit, cum magna cura parare omnia, festinare: cogere exercitum; civitatis, quae ab se defecerant, formidine aut ostentando praemia adfectare; conmunire suos locos, arma tela aliaque, quae spe pacis amiserat, reficere aut conmercari; servitia Romanorum adlicere et eos ipsos, qui in praesidiis erant, pecunia temptare; prorsus nihil intactum neque quietum pati, cuncta agitare.
                </p></div>
                <div type="textpart" subtype="section" n="2"><p>igitur Vagenses, quo Metellus initio Iugurtha pacificante praesidium imposuerat, fatigati regis suppliciis neque antea voluntate alienati, principes civitatis inter se coniurant. nam volgus, uti plerumque solet et maxume Numidarum, ingenio mobili, seditiosum atque discordiosum erat, <pb n="p.107"/> cupidum novarum rerum, quieti et otio advorsum. dein conpositis inter se rebus in diem tertium constituunt, quod is festus celebratusque per omnem Africam ludum et lasciviam magis quam formidinem ostentabat.
                </p></div>
                <div type="textpart" subtype="section" n="3"><p>sed ubi tempus fuit, centuriones tribunosque militaris et ipsum praefectum oppidi T. Turpilium Silanum alius alium domos suas invitant. eos omnis praeter Turpilium inter epulas obtruncant, postea milites palantis inermos, quippe in tali die ac sine imperio, aggrediuntur.
                </p></div>
                <div type="textpart" subtype="section" n="4"><p>idem plebes fa- cit, pars edocti ab nobilitate, alii studio talium rerum incitati, quis acta consiliumque ignorantibus tumultus ipse et res novae satis placebant.
                </p></div>
            </div>
            <div type="textpart" subtype="chapter" n="67">
                <div type="textpart" subtype="section" n="1"><p>Romani milites, inproviso metu incerti ignarique, quid potissumum facerent, trepidare. arcem oppidi, ubi signa et scuta erant, praesidium hostium obsidebat; portae ante clausae fugam prohibebant; ad hoc mulieres puerique pro tectis aedificiorum saxa et alia, quae locus praebebat, certatim mittere.
                </p></div>
                <div type="textpart" subtype="section" n="2"><p>ita neque caveri anceps malum neque a fortissumis infirmissumo generi resisti posse: iuxta boni malique, strenui et inbelles inulti obtruncari.
                </p></div>
                <div type="textpart" subtype="section" n="3"><p>in ea tanta asperitate saevissumis Numidis et oppido undique clauso Turpilius praefectus unus ex omnibus Italicis intactus profugit. id misericordiane hospitis an pactione aut casu ita evenerit, parum comperimus, nisi, quia illi in tanto malo turpis vita integra fama potior fuit, inprobus intestabilisque videtur.
                </p></div>
            </div>
            <div type="textpart" subtype="chapter" n="68">
                <div type="textpart" subtype="section" n="1"><p><milestone unit="para"/>Metellus postquam de rebus Vagae actis comperit, paulisper maestus ex conspectu abit. deinde ubi ira et aegritudo permixta sunt, cum maxuma cura ultum ire iniurias festinat.
                </p></div>
                <div type="textpart" subtype="section" n="2"><p>legionem, cum qua hiemabat, et quam plurumos potest Numidas equites pariter cum occasu solis expedites educit et postera die circiter hora tertia pervenit in quandam planitiem locis paulo superioribus circumventam.
                </p></div>
                <div type="textpart" subtype="section" n="3"><p>ibi milites fessos itineris magnitudine et <pb n="p.108"/> iam abnuentis omnia docet oppidum Vagam non amplius mille passuum abesse, decere illos reliquom laborem aequo animo pati, dum pro civibus suis, viris fortissumis atque miserrumis, poenas caperent; praeterea praedam benigne ostentat.
                </p></div>
                <div type="textpart" subtype="section" n="4"><p>sic animis eorum adrectis equites in primo late, pedites quam artissume ire et signa occultare iubet.
                </p></div>
            </div>
            <div type="textpart" subtype="chapter" n="69">
                <div type="textpart" subtype="section" n="1"><p>Vagenses ubi animum advortere ad se vorsum exercitum pergere, primo, uti erat res, Metellum esse rati portas clausere; deinde ubi neque agros vastari et eos, qui primi aderant, Numidas equites vident, rursum Iugurtham arbitrati cum magno gaudio obvii procedunt.
                </p></div>
                <div type="textpart" subtype="section" n="2"><p>equites peditesque repente signo dato alii volgum effusum oppido caedere, alii ad portas festinare, pars turris capere: ira atque praedae spes amplius quam lassitudo posse.
                </p></div>
                <div type="textpart" subtype="section" n="3"><p>ita Vagenses biduom modo ex perfidia laetati; civitas magna et opulens cuncta poenae aut praedae fuit.
                </p></div>
                <div type="textpart" subtype="section" n="4"><p>Turpilius, quem praefectum oppidi unum ex omnibus profugisse supra ostendimus, iussus a Metello causam dicere, postquam sese parum expurgat, condemnatus verberatusque capite poenas solvit; nam is civis ex Latio erat.
                </p></div>
            </div>
            <div type="textpart" subtype="chapter" n="70">
                <div type="textpart" subtype="section" n="1"><p><milestone unit="para"/>Per idem tempus Bomilcar, quoius impulsu Iugurtha deditionem, quam metu deseruit, inceperat, suspectus regi et ipse eum suspicions novas res cupere, ad perniciem eius dolum quaerere, die noctuque fatigare animum.
                </p></div>
                <div type="textpart" subtype="section" n="2"><p>denique omnia temptando socium sibi adiungit Nabdalsam. hominem nobilem, magnis opibus, clarum acceptumque popularibus suis, qui plerumque seorsum ab rege exercitum ductare et omnis res exequi solitus erat, quae Iugurthae fesso aut maioribus adstricto <pb n="p.109"/> superaverant; ex quo illi gloria opesque inventae.
                </p></div>
                <div type="textpart" subtype="section" n="3"><p>igitur utriusque consilio dies insidiis statuitur; cetera, uti res posceret, ex tempore parari placuit.
                </p></div>
                <div type="textpart" subtype="section" n="4"><p>Nabdalsa ad exercitum profectus, quem inter hiberna Romanorum iussus habebat, ne ager inultis hostibus vastaretur.
                </p></div>
                <div type="textpart" subtype="section" n="5"><p>is postquam magnitudine facinoris perculsus ad tempus non venit metusque rem impediebat, Bomilcar, simul cupidus incepta patrandi et timore soci anxius, ne omisso vetere consilio novom quaereret, litteras ad eum per homines fidelis mittit, in quis mollitiam socordiamque viri accusare, testari deos, per quos iuravisset, monere, ne praemia Metelli in pestem convorteret: Iugurthae exitium adesse, ceterum suane an Metelli virtute periret, id modo agitari; proinde reputaret cum animo suo, praemia an cruciatum mallet.
                </p></div>
            </div>
            <div type="textpart" subtype="chapter" n="71">
                <div type="textpart" subtype="section" n="1"><p>sed quom eae litterae adlatae, forte Nabdalsa exercito corpore fessus in lecto quiescebat, ubi cognitis Bomilcaris verbis primo cura,
                </p></div>
                <div type="textpart" subtype="section" n="2"><p>deinde, uti aegrum animum solet, somnus cepit.
                </p></div>
                <div type="textpart" subtype="section" n="3"><p>erat ei Numida quidam negotiorum curator, fidus acceptusque et omnium consiliorum nisi novissumi particeps.
                </p></div>
                <div type="textpart" subtype="section" n="4"><p>qui postquam adlatas litteras audivit et ex consuetudine ratus opera aut ingenio suo opus esse in tabernaculum introiit, dormiente illo epistulam super caput in pulvino temere positam su- mit ac perlegit, dein propere cognitis insidiis ad regem pergit.
                </p></div>
                <div type="textpart" subtype="section" n="5"><p>Nabdalsa paulo post experrectus ubi neque epistulam repperit et rem omnem, uti acta erat, [ex perfu- gis] cognovit, primo indicem persequi conatus, postquam id frustra fuit, Iugurtham placandi gratia adcedit: dicit. quae ipse paravisset facere, perfidia clientis sui praeventa; lacrumans obtestatur per amicitiam perque sua antea fideliter acta, ne super tali scelere suspectum sese haberet.
                </p></div>
            </div>
            <div type="textpart" subtype="chapter" n="72">
                <div type="textpart" subtype="section" n="1"><p>ad ea rex, aliter atque animo gerebat, placide respondit. Bomilcare aliisque multis, quos socios <pb n="p.110"/> insidiarum cognoverat, interfectis iram oppresserat, ne qua ex eo negotio seditio oreretur.
                </p></div>
                <div type="textpart" subtype="section" n="2"><p>neque post id locorum Iugurthae dies aut nox ulla quieta fuit: neque loco neque mortali quoiquam aut tempori satis credere, civis hostisque iuxta metuere, circumspectare omnia et omni stre- pitu pavescere, alio atque alio loco, saepe contra decus regium, noctu requiescere, interdum somno excitus arreptis armis tumultum facere: ita formidine quasi vecordia exagitari.
                </p></div>
            </div>
            <div type="textpart" subtype="chapter" n="73">
                <div type="textpart" subtype="section" n="1"><p><milestone unit="para"/>Igitur Metellus, ubi de casu Bomilcaris et indicio patefacto ex perfugis cognovit, rursus tamquam ad integrum bellum cuncta parat festinatque.
                </p></div>
                <div type="textpart" subtype="section" n="2"><p>Marium fatigantem de profectione, simul et invitum et offensum sibi parum idoneum ratus, domum dimittit.
                </p></div>
                <div type="textpart" subtype="section" n="3"><p>et Romae plebes litteris, quae de Metello ac Mario missae erant, cognitis volenti animo de ambobus acceperant.
                </p></div>
                <div type="textpart" subtype="section" n="4"><p>imperatori nobilitas, quae antea decori fuit, invidiae esse; at illi alteri generis humilitas favorem addiderat. ceterum in utroque magis studia partium quam bona aut mala sua moderata.
                </p></div>
                <div type="textpart" subtype="section" n="5"><p>praeterea seditiosi magistratus volgum exagitare, Metellum omnibus contionibus capitis arcessere, Mari virtutem in maius celebrare.
                </p></div>
                <div type="textpart" subtype="section" n="6"><p>denique plebes sic accensa, uti opifices agrestesque omnes, quorum res fidesque in manibus sitae erant, relictis operibus frequentarent Marium et sua necessaria post illius honorem ducerent.
                </p></div>
                <div type="textpart" subtype="section" n="7"><p>ita perculsa nobilitate post multas tempestates novo homini consulatus mandatur. et postea populus a tribune plebis T. Manlio Mancino rogatus, quem vellet cum Iugurtha bellum gerere, frequens Marium iussit. sed paulo ... decreverat: ea res frustra fuit. <pb n="p.111"/>
                </p></div>
            </div>
            <div type="textpart" subtype="chapter" n="74">
                <div type="textpart" subtype="section" n="1"><p><milestone unit="para"/>Eodem tempore Iugurtha amissis amicis, quorum plerosque ipse necaverat, ceteri formidine pars ad Romanos, alii ad regem Bocchum profugerant, quom neque bellum geri sine administris posset et novorum fidem in tanta perfidia veterum experiri periculosum duceret, varius incertusque agitabat. neque illi res neque consilium aut quisquam hominum satis placebat: itinera praefectosque in dies mutare; modo advorsum hostis, interdum in solitudines pergere; saepe in fuga ac post paulo in armis spem habere; dubitare, virtuti an fidei popularium minus crederet: ita quocumque intenderat, res advorsae erant.
                </p></div>
                <div type="textpart" subtype="section" n="2"><p>sed inter eas moras repente sese Metellus cum exercitu ostendit. Numidae ab Iugurtha pro tempore parati instructique, dein proelium incipitur.
                </p></div>
                <div type="textpart" subtype="section" n="3"><p>qua in parte rex pugnae adfuit, ibi aliquamdiu certatum, ceteri eius omnes milites primo congressu pulsi fugatique. Romani signorum et armorum [et] aliquanto numero, hostium paucorum potiti; nam ferme Numidis in omnibus proeliis magis pedes quam arma tuta sunt.
                </p></div>
            </div>
            <div type="textpart" subtype="chapter" n="75">
                <div type="textpart" subtype="section" n="1"><p><milestone unit="para"/>Ea fuga Iugurtha impensius modo rebus suis diffidens cum perfugis et parte equitatus in solitudines, dein Thalam pervenit, in oppidum magnum atque opulentum, ubi plerique thesauri filiorumque eius multus pueritiae cultus erat.
                </p></div>
                <div type="textpart" subtype="section" n="2"><p>quae postquam Metello comperta sunt, quamquam inter Thalam flumenque proxumum in spatio milium quinquaginta loca arida atque vasta esse cognoverat, tamen spe patrandi belli, si eius oppidi potitus foret, omnis asperitates supervadere ac naturam etiam vincere aggreditur.
                </p></div>
                <div type="textpart" subtype="section" n="3"><p>igitur omnia iumenta sarcinis levari iubet nisi frumento dierum decem, ceterum utris modo et alia aquae idonea portari.
                </p></div>
                <div type="textpart" subtype="section" n="4"><p>praeterea conquirit ex agris <pb n="p.112"/> quam plurumum potest domiti pecoris eoque inponit vasa quoiusque modi, sed pleraque lignea collecta ex tuguriis Numidarum; ad hoc finitumis imperat,
                </p></div>
                <div type="textpart" subtype="section" n="5"><p>qui se post regis fugam Metello dederant, quam plurumum quisque aquae portaret; diem locumque, ubi praesto fuerint, praedicit; ipse ex flumine,
                </p></div>
                <div type="textpart" subtype="section" n="6"><p>quam proxumam oppido aquam esse supra diximus, iumenta onerat: eo modo instructus ad Thalam proficiscitur.
                </p></div>
                <div type="textpart" subtype="section" n="7"><p>deinde ubi ad id loci ventum, quo Numidis praeceperat, et castra posita munitaque sunt, tanta repente caelo missa vis aquae dicitur, ut ea modo exercitui satis superque foret.
                </p></div>
                <div type="textpart" subtype="section" n="8"><p>praeterea commeatus spe amplior, quia Numidae, sicuti plerique in nova deditione, officia intenderant.
                </p></div>
                <div type="textpart" subtype="section" n="9"><p>ceterum milites religione pluvia magis usi, eaque res multum animis eorum addidit, nam rati sese dis inmortalibus curae esse. deinde postero die contra opinionem Iugurthae ad Thalam perveniunt. oppidani, qui se locorum asperitate munitos crediderant, magna atque insolita re perculsi, nihilo segnius bellum parare; idem nostri facere.
                </p></div>
            </div>
            <div type="textpart" subtype="chapter" n="76">
                <div type="textpart" subtype="section" n="1"><p>sed rex, nihil iam infectum Metello credens, quippe qui omnia, arma tela, locos tempora, denique naturam ipsam ceteris imperitantem industria vicerat, cum liberis et magna parte pecuniae ex oppido noctu profugit. neque postea in ullo loco amplius uno die aut una nocte moratus, simulabat sese negoti gratia properare, ceterum proditionem timebat, quam vitare posse celeritate putabat: nam talia consilia per otium et ex opportunitate capi.
                </p></div>
                <div type="textpart" subtype="section" n="2"><p>at Metellus, ubi oppidanos proelio intentos, simul oppidum et operibus et loco munitum videt, vallo fossaque moenia circumvenit.
                </p></div>
                <div type="textpart" subtype="section" n="3"><p>dein duobus locis ex copia maxume idoneis vineas agere, [superque eas] aggerem iacere et <pb n="p.113"/> super aggerem inpositis turribus opus et administros tutari; contra haec oppidani festinare,
                </p></div>
                <div type="textpart" subtype="section" n="4"><p>parare; prorsus ab utrisque nihil reliquom fieri.
                </p></div>
                <div type="textpart" subtype="section" n="5"><p>denique Romani, multo ante labore proeliisque fatigati, post dies quadraginta quam eo ventum erat, oppido modo potiti; praeda omnis ab perfugis corrupta.
                </p></div>
                <div type="textpart" subtype="section" n="6"><p>ii postquam murum arietibus feriri resque suas adflictas vident, aurum atque argentum et alia, quae prima ducuntur, domum regiam conportant. ibi vino et epulis onerati illaque et domum et semet igni corrumpunt, et, quas victi ab hostibus poenas metuerant, eas ipsi volentes pependere.
                </p></div>
            </div>
            <div type="textpart" subtype="chapter" n="77">
                <div type="textpart" subtype="section" n="1"><p><milestone unit="para"/>Sed pariter cum capta Thala legati ex oppido Lepci ad Metellum venerant orantes, uti praesidium praefectumque eo mitteret: Hamilcarem quendam, hominem nobilem factiosum, novis rebus studere, advorsum quem neque imperia magistratuum neque leges valerent; ni id festinaret, in summo periculo suam salutem, illorum socios fore.
                </p></div>
                <div type="textpart" subtype="section" n="2"><p>nam Lepcitani iam inde a principio belli Iugurthini ad Bestiam consulem et postea Romam miserant amicitiam societatemque rogatum.
                </p></div>
                <div type="textpart" subtype="section" n="3"><p>deinde ubi ea impetrata, semper boni fidelesque mansere et cuncta a Bestia, Albino Metelloque imperata nave fecerant.
                </p></div>
                <div type="textpart" subtype="section" n="4"><p>itaque ab imperatore facile quae petebant adepti. emissae eo cohortes Ligurum quattuor et C. Annius praefectus.
                </p></div>
            </div>
            <div type="textpart" subtype="chapter" n="78">
                <div type="textpart" subtype="section" n="1"><p><milestone unit="para"/>Id oppidum ab Sidoniis conditum est, quos accepimus profugos ob discordias civilis navibus in eos locos venisse, ceterum situm inter duas Syrtis, quibus nomen ex re inditum.
                </p></div>
                <div type="textpart" subtype="section" n="2"><p>nam duo sunt sinus prope in extrema Africa, inpares magnitudine, pari natura; quorum proxuma terrae praealta sunt, cetera uti fors tulit alta alia, alia [in tempestate] vadosa.
                </p></div>
                <div type="textpart" subtype="section" n="3"><p>nam ubi mare magnum esse et saevire ventis coepit, limum harenamque et saxa <pb n="p.114"/> ingentia fluctus trahunt: ita facies locorum cum ventis simul mutatur.
                </p></div>
                <div type="textpart" subtype="section" n="4"><p>Syrtes ab tractu nominatae. eius civitatis lingua modo convorsa conubio Numidarum, legum cultusque pleraque Sidonica; quae eo facilius retinebant, quod procul ab imperio regis aetatem agebant.
                </p></div>
                <div type="textpart" subtype="section" n="5"><p>inter illos et frequentem Numidiam multi vastique loci erant.
                </p></div>
            </div>
            <div type="textpart" subtype="chapter" n="79">
                <div type="textpart" subtype="section" n="1"><p><milestone unit="para"/>Sed quoniam in eas regiones per Lepcitanorum negotia venimus, non indignum videtur egregium atque mirabile facinus duorum Carthaginiensium memorare; eam rem nos locus admonuit.
                </p></div>
                <div type="textpart" subtype="section" n="2"><p>qua tempestate Carthaginienses pleraque Africa imperitabant, Cyrenenses quoque magni atque opulenti fuere.
                </p></div>
                <div type="textpart" subtype="section" n="3"><p>ager in medio harenosus, una specie; neque flumen neque mons erat, qui finis eorum discerneret. quae res eos in magno diuturnoque bello inter se habuit.
                </p></div>
                <div type="textpart" subtype="section" n="4"><p>postquam utrimque legiones, item classes saepe fusae fugataeque et alteri alteros aliquantum adtriverant, veriti, ne mox victos victoresque defessos alius aggrederetur, per indutias sponsionem faciunt, uti certo die legati domo proficiscerentur: quo in loco inter se obvii fuissent, is communis utriusque populi finis haberetur.
                </p></div>
                <div type="textpart" subtype="section" n="5"><p>igitur Carthagine duo fratres missi, quibus nomen Philaenis erat, maturavere iter pergere. Cyrenenses tardius iere. id socordiane an casu accident, parum cognovi.
                </p></div>
                <div type="textpart" subtype="section" n="6"><p>ceterum solet in illis locis tempestas haud secus atque in mari retinere. nam ubi per loca aequalia et nuda gignentium ventus coortus harenam humo excitavit, ea magna vi agitata ora oculosque inplere solet: ita prospectu impedito morari iter.
                </p></div>
                <div type="textpart" subtype="section" n="7"><p>postquam Cyrenenses aliquanto posteriores se esse vi- dent et ob rem corruptam domi poenas metuont, criminari Carthaginiensis ante tempus domo digressos, <pb n="p.115"/> conturbare rem, denique omnia malle quam victi abire.
                </p></div>
                <div type="textpart" subtype="section" n="8"><p>sed quom Poeni aliam condicionem, tantummodo aequam, peterent, Graeci optionem Carthaginiensium faciunt, ut vel illi, quos finis populo suo peterent, ibi vivi obruerentur, vel eadem condicione sese quem in locum vellent processuros.
                </p></div>
                <div type="textpart" subtype="section" n="9"><p>Philaeni condicione probata seque vitamque suam rei publicae condonavere: ita vivi obruti.
                </p></div>
                <div type="textpart" subtype="section" n="10"><p>Carthaginienses in eo loco Philaenis fratribus aras consecravere, aliique illis domi honores instituti. nunc ad rem redeo.
                </p></div>
            </div>
            <div type="textpart" subtype="chapter" n="80">
                <div type="textpart" subtype="section" n="1"><p><milestone unit="para"/>Iugurtha postquam amissa Thala nihil satis firmum contra Metellum putat, per magnas solitudines cum paucis profectus pervenit ad Gaetulos, genus hominum ferum incultumque et eo tempore ignarum nominis Romani.
                </p></div>
                <div type="textpart" subtype="section" n="2"><p>eorum multitudinem in unum cogit ac paulatim consuefacit ordines habere, signa sequi, imperium observare, item alia militaria facere.
                </p></div>
                <div type="textpart" subtype="section" n="3"><p>praeterea regis Bocchi proxumos magnis muneribus et maioribus promissis ad studium sui perducit, quis adiutoribus regem aggressus inpellit, uti advorsus Romanos bellum incipiat.
                </p></div>
                <div type="textpart" subtype="section" n="4"><p>id ea gratia facilius proniusque fuit, quod Bocchus initio huiusce belli legatos Romam miserat foedus et amicitiam petitum,
                </p></div>
                <div type="textpart" subtype="section" n="5"><p>quam rem opportunissumam incepto bello pauci impediverant caeci avaritia, quis omnia honesta atque inhonesta vendere mos erat.
                </p></div>
                <div type="textpart" subtype="section" n="6"><p>et iam antea Iugurthae filia Boccho nupserat. verum ea necessitudo apud Numidas Maurosque levis ducitur, quia singuli pro opibus quisque quam plurumas uxores, denas alii, alii pluris habent, sed reges eo amplius.
                </p></div>
                <div type="textpart" subtype="section" n="7"><p>ita animus multitudine distrahitur: nulla pro socia obtinet, pariter omnes viles sunt.
                </p></div>
            </div>
            <div type="textpart" subtype="chapter" n="81">
                <div type="textpart" subtype="section" n="1"><p>igitur in locum ambobus placitum exercitus conveniunt. ibi fide data et accepta Iugurtha Bocchi animum oratione accendit: Romanos iniustos, profunda <pb n="p.116"/> avaritia, communis omnium hostis esse; eandem illos causam belli cum Boccho habere, quam secum et cum aliis gentibus, lubidinem imperitandi, quis omnia regna advorsa sint; tum sese, paulo ante Carthaginiensis, item regem Persen, post uti quisque opulentissumus videatur, ita Romanis hostem fore.
                </p></div>
                <div type="textpart" subtype="section" n="2"><p>his atque aliis talibus dictis ad Cirtam oppidum iter constituunt, quod ibi Q. Metellus praedam captivosque et impedimenta locaverat.
                </p></div>
                <div type="textpart" subtype="section" n="3"><p>ita Iugurtha ratus aut capta urbe operae pretium fore aut, si Romanus auxilio suis venisset, proelio sese certaturos.
                </p></div>
                <div type="textpart" subtype="section" n="4"><p>nam callidus id modo festinabat, Bocchi pacem inminuere, ne moras agitando aliud quam bellum mallet.
                </p></div>
            </div>
            <div type="textpart" subtype="chapter" n="82">
                <div type="textpart" subtype="section" n="1"><p><milestone unit="para"/>Imperator postquam de regum societate cognovit, non temere neque, uti saepe iam victo Iugurtha consueverat, omnibus locis pugnandi copiam facit. ceterum haud procul ab Cirta castris munitis reges opperitur, melius esse ratus cognitis Mauris, quoniam is novos hostis adcesserat, ex commodo pugnam facere.
                </p></div>
                <div type="textpart" subtype="section" n="2"><p>interim Roma per litteras certior fit provinciam Numidiam Mario datam; nam consulem factum ante acceperat. quibus rebus supra bonum aut honestum perculsus neque lacrumas tenere neque moderari linguam, vir egregius in aliis artibus nimis molliter aegritudinem pati.
                </p></div>
                <div type="textpart" subtype="section" n="3"><p>quam rem alii in superbiam vortebant, alii bonum ingenium contumelia accensum esse, multi quod iam parta victoria ex manibus eriperetur. nobis satis cognitum est illum magis honore Mari quam iniuria sua excruciatum, neque tam anxie laturum fuisse, si adempta provincia alii quam Mario traderetur.
                </p></div>
            </div>
            <div type="textpart" subtype="chapter" n="83">
                <div type="textpart" subtype="section" n="1"><p>igitur eo dolore impeditus et quia stultitiae videbatur alienam rem periculo suo curare, legatos ad Bocchum mittit postulatum, ne sine causa hostis populo Romano fieret: habere tum magnam copiam societatis amicitiaeque <pb n="p.117"/> coniungundae, quae potior bello esset, et, quamquam opibus suis confideret, tamen non debere incerta pro certis mutare. omne bellum sumi facile, ceterum aegerrume desinere; non in eiusdem potestate initium eius et finem esse; incipere quoivis etiam ignavo licere, deponi quom victores velint. proinde sibi regnoque suo consuleret neu florentis res suas cum Iugurthae perditis misceret.
                </p></div>
                <div type="textpart" subtype="section" n="2"><p>ad ea rex satis placide verba facit: sese pacem cupere, sed Iugurthae fortunarum misereri; si eadem illi copia fieret, omnia conventura.
                </p></div>
                <div type="textpart" subtype="section" n="3"><p>rursus imperator contra postulata Bocchi nuntios mittit; ille probare partim, alia abnuere. eo modo saepe ab utroque missis remissisque nuntiis tempus procedere, et ex Metelli voluntate bellum intactum trahi.
                </p></div>
            </div>
            <div type="textpart" subtype="chapter" n="84">
                <div type="textpart" subtype="section" n="1"><p><milestone unit="para"/>At Marius, ut supra diximus, cupientissuma plebe consul factus, postquam ei provinciam Numidiam populus iussit, antea iam infestus nobilitati, tum vero multus atque ferox instare; singulos modo, modo univorsos laedere; dictitare sese consulatum ex victis illis spolia cepisse, alia praeterea magnifica pro se et illis dolentia.
                </p></div>
                <div type="textpart" subtype="section" n="2"><p>interim quae bello opus erant, prima habere: postulare legionibus supplementum, auxilia a populis et regibus arcessere, praeterea ex Latio sociisque fortissumum quemque, plerosque militiae, paucos fama cognitos, accire et ambiundo cogere homines emeritis stipendiis secum proficisci.
                </p></div>
                <div type="textpart" subtype="section" n="3"><p>neque illi senatus, quamquam advorsus erat, de ullo negotio abnuere audebat. ceterum supplementum etiam laetus decreverat, quia neque plebi militia volenti putabatur et Marius aut belli usum aut studia volgi amissurus. sed ea res frustra sperata: tanta lubido cum Mario eundi plerosque invaserat.
                </p></div>
                <div type="textpart" subtype="section" n="4"><p>sese <pb n="p.118"/> quisque praeda locupletem fore, victorem domum rediturum, alia huiusce modi animis trahebant, et eos non paulum oratione sua Marius adrexerat.
                </p></div>
                <div type="textpart" subtype="section" n="5"><p>nam postquam omnibus, quae postulaverat, decretis milites scribere volt, hortandi causa simul et nobilitatem, uti consueverat, exagitandi contionem populi advocavit. deinde hoc modo disseruit:
                </p></div>
            </div>
            <div type="textpart" subtype="chapter" n="85">
                <div type="textpart" subtype="section" n="1"><p><milestone unit="para"/>'Scio ego, Quirites, plerosque non isdem artibus imperium a vobis petere et, postquam adepti sunt, gerere: primo industries supplices modicos esse, dein per ignaviam et superbiam aetatem agere. sed mihi contra ea videtur:
                </p></div>
                <div type="textpart" subtype="section" n="2"><p>nam quo pluris est univorsa res publica quam consulatus aut praetura, eo maiore cura illam administrari quam haec peti debere.
                </p></div>
                <div type="textpart" subtype="section" n="3"><p>neque me fallit, quantum cum maxumo vostro beneficio negoti sustineam. bellum parare simul et aerario parcere, cogere ad militiam eos quos nolis offendere, domi forisque omnia curare et ea agere inter invidos occursantis factiosos opinione, Quirites, asperius est.
                </p></div>
                <div type="textpart" subtype="section" n="4"><p>ad hoc, alii si deliquere, vetus nobilitas, maiorum fortia facta, cognatorum et affinium opes, multae clientelae, omnia haec praesidio adsunt; mihi spes omnes in memet sitae, quas necesse est virtute et innocentia tutari; nam alia infirma sunt.
                </p></div>
                <div type="textpart" subtype="section" n="5"><p>et illud intellego, Quirites, omnium ora in me convorsa esse, aequos bonosque favere — quippe mea bene facta rei publicae procedunt —, nobilitatem locum invadundi quaerere.
                </p></div>
                <div type="textpart" subtype="section" n="6"><p>quo mihi acrius adnitundum est, uti neque vos capiamini et illi frustra sint.
                </p></div>
                <div type="textpart" subtype="section" n="7"><p>ita ad hoc aetatis a pueritia fui, uti omnis labores et pericula consueta ha- beam.
                </p></div>
                <div type="textpart" subtype="section" n="8"><p>quae ante vostra beneficia gratuito faciebam, ea <pb n="p.119"/> uti accepta mercede deseram, non est consilium, Quirites.
                </p></div>
                <div type="textpart" subtype="section" n="9"><p>illis difficile est in potestatibus temperare, qui per ambitionem sese probos simulavere; mihi, qui omnem aetatem in optumis artibus egi, bene facere iam ex consuetudine in naturam vortit.
                </p></div>
                <div type="textpart" subtype="section" n="10"><p><milestone unit="para"/>Bellum me gerere cum Iugurtha iussistis, quam rem nobilitas aegerrume tulit. quaeso, reputate cum animis vostris, num id mutare melius sit, si quem ex illo globo nobilitatis ad hoc aut aliud tale negotium mittatis, hominem veteris prosapiae ac multarum imaginum et nullius stipendi: scilicet ut in tanta re ignarus omnium trepidet, festinet, sumat aliquem ex populo monitorem offici sui.
                </p></div>
                <div type="textpart" subtype="section" n="11"><p>ita plerumque evenit, ut, quem vos imperare iussistis, is sibi imperatorem alium quaerat.
                </p></div>
                <div type="textpart" subtype="section" n="12"><p>atque ego scio, Quirites, qui, postquam consules facti sunt, et acta maiorum et Graecorum militaria praecepta legere coeperint: praeposteri homines, nam gerere quam fieri tempore posterius, re atque usu prius est.
                </p></div>
                <div type="textpart" subtype="section" n="13"><p>conparate nunc, Quirites, cum illorum superbia me hominem novom. quae illi audire aut legere solent, eorum partem vidi, alia egomet gessi; quae illi litteris, ea ego militando didici.
                </p></div>
                <div type="textpart" subtype="section" n="14"><p>nunc vos existumate, facta an dicta pluris sint. contemnunt novitatem meam, ego illorum ignaviam; mihi fortuna, illis probra obiectantur.
                </p></div>
                <div type="textpart" subtype="section" n="15"><p>quamquam ego naturam unam et communem omnium existumo, sed fortissumum quemque generosissumum.
                </p></div>
                <div type="textpart" subtype="section" n="16"><p>ac si iam ex patribus Albini aut Bestiae quaeri posset, mene an illos ex se gigni maluerint, quid responsuros creditis nisi <pb n="p.120"/> sese liberos quam optumos voluisse?
                </p></div>
                <div type="textpart" subtype="section" n="17"><p>quod si iure me despiciunt, faciant item maioribus suis, quibus, uti mihi, ex virtute nobilitas coepit.
                </p></div>
                <div type="textpart" subtype="section" n="18"><p>invident honori meo: ergo invideant labori, innocentiae, periculis etiam meis, quoniam per haec illum cepi.
                </p></div>
                <div type="textpart" subtype="section" n="19"><p>verum homines corrupti superbia ita aetatem agunt, quasi vostros honores contemnant; ita hos petunt, quasi honeste vixerint.
                </p></div>
                <div type="textpart" subtype="section" n="20"><p>ne illi falsi sunt, qui divorsissumas res pariter expectant, ignaviae voluptatem et praemia virtutis.
                </p></div>
                <div type="textpart" subtype="section" n="21"><p>atque etiam, quod apud vos aut in senatu verba faciunt, pleraque oratione maiores suos extollunt: eorum fortia facta memorando clariores sese putant.
                </p></div>
                <div type="textpart" subtype="section" n="22"><p>quod contra est. nam quanto vita illorum praeclarior, tanto horum socordia flagitiosior.
                </p></div>
                <div type="textpart" subtype="section" n="23"><p>et profecto ita se res habet: maiorum gloria posteris quasi lumen est, neque bona neque mala eorum in occulto patitur.
                </p></div>
                <div type="textpart" subtype="section" n="24"><p>huiusce rei ego inopiam fa- teor, Quirites, verum, id quod multo praeclarius est, meamet facta mihi dicere licet.
                </p></div>
                <div type="textpart" subtype="section" n="25"><p>nunc videte, quam iniqui sint. quod ex aliena virtute sibi adrogant, id mihi ex mea non concedunt, scilicet quia imagines hon ha- beo et quia mihi nova nobilitas est, quam certe peperisse melius est quam acceptam corrupisse.
                </p></div>
                <div type="textpart" subtype="section" n="26"><p><milestone unit="para"/>Equidem ego non ignoro, si iam mihi respondere velint, abunde illis facundam et conpositam orationem fore. sed in maxumo vostro beneficio quom omnibus locis meque vosque maledictis lacerent, non placuit reticere, ne quis modestiam in conscientiam duceret. nam me quidem ex animi mei sententia nulla oratio laedere potest: <pb n="p.121"/>
                </p></div>
                <div type="textpart" subtype="section" n="27"><p>quippe vera necesse est bene praedicent, falsa vita moresque mei superant.
                </p></div>
                <div type="textpart" subtype="section" n="28"><p>sed quoniam vostra consilia accusantur, qui mihi summum honorem et maxumum negotium inposuistis, etiam atque etiam reputate, num eorum paenitendum sit.
                </p></div>
                <div type="textpart" subtype="section" n="29"><p>non possum fidei causa imagines neque triumphos aut consulatus maiorum meorum ostentare, at, si res postulet, hastas, vexillum, phaleras, alia militaria dona, praeterea cicatrices advorso corpore.
                </p></div>
                <div type="textpart" subtype="section" n="30"><p>hae sunt meae imagines, haec nobilitas, non hereditate relicta, ut illa illis, sed quae ego meis plurumis laboribus et periculis quaesivi.
                </p></div>
                <div type="textpart" subtype="section" n="31"><p>non sunt conposita verba mea: parvi id facio.
                </p></div>
                <div type="textpart" subtype="section" n="32"><p>ipsa se virtus satis ostendit; illis artificio opus est, ut turpia facta oratione tegant, neque litteras Graecas didici: parum placebat eas discere, quippe quae ad virtutem doctoribus nihil profuerant.
                </p></div>
                <div type="textpart" subtype="section" n="33"><p>at illa multo optuma rei publicae doctus sum: hostem ferire, praesidia agitare, nihil metuere nisi turpem famam, hiemem et aestatem iuxta pati, humi requiescere, eodem tempore inopiam et laborem tolerare.
                </p></div>
                <div type="textpart" subtype="section" n="34"><p>his ego praeceptis milites hortabor, neque illos arte colam, me opulenter, neque gloriam meam, laborem illorum faciam.
                </p></div>
                <div type="textpart" subtype="section" n="35"><p>hoc est utile, hoc civile imperium. namque quom tute per mollitiem agas, exercitum supplicio cogere, id est dominum, non imperatorem esse.
                </p></div>
                <div type="textpart" subtype="section" n="36"><p>haec atque alia talia maiores vostri faciundo seque remque publicam celebravere.
                </p></div>
                <div type="textpart" subtype="section" n="37"><p>quis no- bilitas freta, ipse dissimilis moribus, nos illorum aemulos contemnit et omnis honores non ex merito sed quasi <pb n="p.122"/> debitos a vobis repetit.
                </p></div>
                <div type="textpart" subtype="section" n="38"><p>ceterum homines superbissumi procul errant. maiores eorum omnia quae licebat illis reliquere: divitias, imagines, memoriam sui praeclaram; virtutem non reliquere, neque poterant: ea sola neque datur dono neque accipitur.
                </p></div>
                <div type="textpart" subtype="section" n="39"><p>sordidum me et incultis moribus aiunt, quia parum scite convivium exorno neque histrionem ullum neque pluris preti coquom quam vilicum habeo.
                </p></div>
                <div type="textpart" subtype="section" n="40"><p>quae mihi lubet confiteri, Quirites. nam ex parente meo et ex aliis sanctis viris ita accepi, munditias mulieribus, viris laborem convenire, omnibusque bonis oportere plus gloriae quam divitiarum esse; arma, non supellectilem decori esse.
                </p></div>
                <div type="textpart" subtype="section" n="41"><p>quin ergo, quod iuvat, quod carum aestumant, id semper faciant: ament, potent; ubi adulescentiam habuere, ibi senectutem agant, in conviviis, dediti ventri et turpissumae parti corporis; sudorem, pulverem et alia talia relinquant nobis, quibus illa epulis iucundiora sunt.
                </p></div>
                <div type="textpart" subtype="section" n="42"><p>verum non ita est. nam ubi se flagitiis dedecoravere turpissumi viri, bonorum praemia ereptum eunt.
                </p></div>
                <div type="textpart" subtype="section" n="43"><p>ita iniustissume luxuria et ignavia, pessumae artes, illis, qui coluere eas, nihil officiunt, rei publicae innoxiae cladi sunt.
                </p></div>
                <div type="textpart" subtype="section" n="44"><p><milestone unit="para"/>Nunc quoniam illis, quantum mei mores, non illorum flagitia poscebant, respondi, pauca de re publica loquar.
                </p></div>
                <div type="textpart" subtype="section" n="45"><p>primum omnium de Numidia bonum habete animum, Quirites. nam quae ad hoc tempus Iugurtham tutata sunt, omnia removistis: avaritiam, inperitiam atque superbiam; deinde exercitus ibi est locorum sciens, sed mehercule magis strenuos quam felix,
                </p></div>
                <div type="textpart" subtype="section" n="46"><p>nam magna pars eius avaritia aut temeritate ducum adtrita est.
                </p></div>
                <div type="textpart" subtype="section" n="47"><p>quam ob rem vos, quibus militaris aetas est, adnitimini mecum et capessite rem publicam, neque quemquam ex <pb n="p.123"/> calamitate aliorum aut imperatorum superbia metus ceperit. egomet in agmine aut in proelio consultor idem et socius periculi vobiscum adero, meque vosque in omnibus rebus iuxta geram.
                </p></div>
                <div type="textpart" subtype="section" n="48"><p>et profecto dis iuvantibus omnia matura sunt: victoria, praeda, laus. quae si dubia aut procul essent, tamen omnis bonos rei publicae subvenire decebat.
                </p></div>
                <div type="textpart" subtype="section" n="49"><p>etenim nemo ignavia inmortalis factus est, ne- que quisquam parens liberis, uti aeterni forent, optavit, magis uti boni honestique vitam exigerent.
                </p></div>
                <div type="textpart" subtype="section" n="50"><p>plura dice- rem, Quirites, si timidis virtutem verba adderent; nam strenuis abunde dictum puto.'
                </p></div>
            </div>
            <div type="textpart" subtype="chapter" n="86">
                <div type="textpart" subtype="section" n="1"><p><milestone unit="para"/>Huiusce modi oratione habita Marius, postquam plebis animos adrectos videt, propere commeatu, stipendio, armis aliisque utilibus navis onerat, cum his A. Manlium legatum proficisci iubet.
                </p></div>
                <div type="textpart" subtype="section" n="2"><p>ipse interea milites scribere, non more maiorum neque ex classibus, sed uti quoiusque lubido erat, capite censos plerosque.
                </p></div>
                <div type="textpart" subtype="section" n="3"><p>id factum alii inopia bonorum, alii per ambitionem consulis memorabant, quod ab eo genere celebratus auctusque erat et homini potentiam quaerenti egentissumus quisque opportunissumus, quoi neque sua cara, quippe quae nulla sunt, et omnia cum pretio honesta videntur.
                </p></div>
                <div type="textpart" subtype="section" n="4"><p><milestone unit="para"/>Igitur Marius cum aliquanto maiore numero, quam decretum erat, in Africam profectus paucis diebus Uticam advehitur.
                </p></div>
                <div type="textpart" subtype="section" n="5"><p>exercitus ei traditur a P. Rutilio legato; nam Metellus conspectum Mari fugerat, ne videret ea, quae audita animus tolerare nequiverat.
                </p></div>
            </div>
            <div type="textpart" subtype="chapter" n="87">
                <div type="textpart" subtype="section" n="1"><p>sed consul expletis legionibus cohortibusque auxiliariis in agrum fertilem et praeda onustum proficiscitur, omnia ibi capta militibus donat; dein castella et oppida natura et viris parum munita aggreditur, proelia multa, ceterum levia, alia aliis <pb n="p.124"/> locis facere.
                </p></div>
                <div type="textpart" subtype="section" n="2"><p>interim novi milites sine metu pugnae adesse, videre fugientis capi aut occidi, fortissumum quemque tutissumum, armis libertatem patriam parentisque et alia omnia tegi, gloriam atque divitias quaeri.
                </p></div>
                <div type="textpart" subtype="section" n="3"><p>sic brevi spatio novi veteresque coaluere, et virtus omnium aequalis facta.
                </p></div>
                <div type="textpart" subtype="section" n="4"><p><milestone unit="para"/>At reges, ubi de adventu Mari cognoverunt, divorsi in locos difficilis abeunt. ita Iugurthae placuerat, speranti mox effusos hostis invadi posse, Romanos sicuti plerosque remoto metu laxius licentiusque futuros.
                </p></div>
            </div>
            <div type="textpart" subtype="chapter" n="88">
                <div type="textpart" subtype="section" n="1"><p><milestone unit="para"/>Metellus interea Romam profectus contra spem suam laetissumis animis accipitur, plebi patribusque, postquam invidia decesserat, iuxta carus.
                </p></div>
                <div type="textpart" subtype="section" n="2"><p><milestone unit="para"/>Sed Marius inpigre prudenterque suorum et hostium res pariter attendere: cognoscere, quid boni utrisque aut contra esset, explorare itinera regum, consilia et insidias eorum antevenire, nihil apud se remissum neque aqud illos tutum pati.
                </p></div>
                <div type="textpart" subtype="section" n="3"><p>itaque et Gaetulos et Iugurtham ex sociis nostris praedas agentis saepe aggressus in itinere fuderat ipsumque regem haud procul ab oppido Cirta armis exuerat.
                </p></div>
                <div type="textpart" subtype="section" n="4"><p>quae postquam gloriosa modo neque belli patrandi cognovit, statuit urbis, quae viris aut loco pro hostibus et advorsum se opportunissumae erant, singulas circumvenire: ita Iugurtham aut praesidiis nudatum iri, si ea pateretur, aut proelio certaturum.
                </p></div>
                <div type="textpart" subtype="section" n="5"><p>nam Bocchus nuntios ad eum saepe miserat: velle populi Romani amicitiam; ne quid ab se hostile timeret.
                </p></div>
                <div type="textpart" subtype="section" n="6"><p>id simulaveritne, quo inprovisus gravior accideret, an mobilitate ingeni pacem atque bellum mutare solitus, parum exploratum est.
                </p></div>
            </div>
            <div type="textpart" subtype="chapter" n="89">
                <div type="textpart" subtype="section" n="1"><p>sed consul, uti statuerat, oppida castellaque munita adire, partim vi, alia metu aut praemia ostentando avortere ab hostibus.
                </p></div>
                <div type="textpart" subtype="section" n="2"><p>ac primo mediocria gerebat, existumans <pb n="p.125"/> Iugurtham ob suos tutandos in manus venturum.
                </p></div>
                <div type="textpart" subtype="section" n="3"><p>sed ubi illum procul abesse et aliis negotiis intentum accepit, maiora et magis aspera aggredi tempus visum est.
                </p></div>
                <div type="textpart" subtype="section" n="4"><p><milestone unit="para"/>Erat inter ingentis solitudines oppidum magnum atque valens nomine Capsa, quoius conditor Hercules Libys memorabatur. eius cives apud Iugurtham immunes, levi imperio et ob ea fidelissumi habebantur, muniti advorsum hostis non moenibus modo et armis atque viris, verum etiam multo magis locorum asperitate.
                </p></div>
                <div type="textpart" subtype="section" n="5"><p>nam praeter oppido propinqua alia omnia vasta, inculta, egentia aquae, infesta serpentibus, quarum vis sicuti omnium ferarum inopia cibi acrior. ad hoc natura serpentium ipsa perniciosa siti magis quam alia re accenditur.
                </p></div>
                <div type="textpart" subtype="section" n="6"><p>eius potiundi Marium maxuma cupido invaserat, quom propter usum belli tum quia res aspera videbatur et Metellus oppidum Thalam magna gloria ceperat, haud dissimiliter situm munitumque, nisi quod apud Thalam non longe a moenibus aliquot fontes erant, Capsenses una modo atque ea intra oppidum iugi aqua, cetera pluvia utebantur.
                </p></div>
                <div type="textpart" subtype="section" n="7"><p>id ibique et in omni Africa, quae procul a mari incultius agebat, eo facilius tolerabatur, quia Numidae plerumque lacte et ferina carne vescebantur et neque salem neque alia irritamenta gulae quaerebant:
                </p></div>
                <div type="textpart" subtype="section" n="8"><p>cibus illis advorsum famem atque sitim, non lubidini neque luxuriae erat.
                </p></div>
            </div>
            <div type="textpart" subtype="chapter" n="90">
                <div type="textpart" subtype="section" n="1"><p>igitur consul omnibus exploratis, credo dis fretus — nam contra tantas difficultates consilio satis providere non poterat, quippe etiam frumenti inopia temptabatur, quia Numidae pabulo pecoris magis quam arvo student et, quodcumque natum fuerat, iussu regis in loca <pb n="p.126"/> munita contulerant, ager autem aridus et frugum vacuos ea tempestate, nam aestatis extremum erat —, tamen pro rei copia satis providenter exornat.
                </p></div>
                <div type="textpart" subtype="section" n="2"><p>pecus omne, quod superioribus diebus praedae fuerat, equitibus auxiliariis agundum adtribuit, A. Manlium legatum cum cohortibus expeditis ad oppidum Laris, ubi stipendium et commeatum locaverat, ire iubet dicitque se praedabundum post paucos dies eodem venturum.
                </p></div>
                <div type="textpart" subtype="section" n="3"><p>sic incepto suo occultato pergit ad flumen Tanain.
                </p></div>
            </div>
            <div type="textpart" subtype="chapter" n="91">
                <div type="textpart" subtype="section" n="1"><p>ceterum in itinere cottidie pecus exercitui per centurias, item turmas aequaliter distribuerat et, ex coriis utres uti fierent, curabat; simul inopiam frumenti lenire et ignaris omnibus parare quae mox usui forent. denique sexto die, quom ad flumen ventum est, maxuma vis utrium effecta.
                </p></div>
                <div type="textpart" subtype="section" n="2"><p>ibi castris levi munimento positis milites cibum capere atque, uti simul cum occasu solis egrederentur, paratos esse iubet, omnibus sarcinis abiectis aqua modo seque et iumenta onerare.
                </p></div>
                <div type="textpart" subtype="section" n="3"><p>dein postquam tempus visum, castris egreditur, noctemque totam itinere facto consedit; idem proxuma facit; dein tertia multo ante lucis adventum pervenit in locum tumulosum ab Capsa non amplius duum milium intervallo, ibique quam occultissume potest cum omnibus copiis opperitur.
                </p></div>
                <div type="textpart" subtype="section" n="4"><p>sed ubi dies coepit et Numidae nihil hostile metuentes multi oppido egressi, repente omnem equitatum et cum iis velocissumos pedites cursu tendere ad Capsam et portas obsidere iubet; deinde ipse intentus propere sequi neque milites praedari sinere.
                </p></div>
                <div type="textpart" subtype="section" n="5"><p>quae postquam oppidani cognovere, res trepidae, metus ingens, malum inprovisum, ad hoc pars civium extra moenia in hostium potestate coegere, uti deditionem facerent.
                </p></div>
                <div type="textpart" subtype="section" n="6"><p>ceterum oppidum incensum, Numidae puberes interfecti, alii omnes venundati, praeda militibus divisa.
                </p></div>
                <div type="textpart" subtype="section" n="7"><p>id facinus contra ius belli non avaritia neque scelere <pb n="p.127"/> consulis admissum, sed quia locus Iugurthae opportunus, nobis aditu difficilis, genus hominum mobile, infidum, ante neque beneficio neque metu coercitum.
                </p></div>
            </div>
            <div type="textpart" subtype="chapter" n="92">
                <div type="textpart" subtype="section" n="1"><p><milestone unit="para"/>Postquam tantam rem peregit Marius sine ullo suorum incommodo, magnus et clarus antea, maior atque clarior haberi coepit.
                </p></div>
                <div type="textpart" subtype="section" n="2"><p>omnia non bene consulta in virtutem trahebantur: milites, modesto imperio habiti simul et locupletes, ad caelum ferre; Numidae magis quam mortalem timere; postremo omnes, socii atque hostes, credere illi aut mentem divinam esse aut deorum nutu cuncta portendi.
                </p></div>
                <div type="textpart" subtype="section" n="3"><p>sed consul, ubi ea res bene evenit, ad alia oppida pergit, pauca repugnantibus Numidis capit, plura deserta propter Capsensium miserias igni corrumpit: luctu atque caede omnia conplentur.
                </p></div>
                <div type="textpart" subtype="section" n="4"><p>denique multis locis potitus ac plerisque exercitu incruento aliam rem aggreditur, non eadem asperitate qua Capsensium, ceterum haud secus difficilem.
                </p></div>
                <div type="textpart" subtype="section" n="5"><p><milestone unit="para"/>Namque haud longe a flumine Muluccha, quod Iugurthae Bocchique regnum diiungebat, erat inter ceteram planitiem mons saxeus, mediocri castello satis patens, in inmensum editus, uno perangusto aditu relicto; nam omnis natura velut opere atque consulto praeceps.
                </p></div>
                <div type="textpart" subtype="section" n="6"><p>quem locum Marius, quod ibi regis thesauri erant, summa vi capere intendit. sed ea res forte quam consilio melius gesta.
                </p></div>
                <div type="textpart" subtype="section" n="7"><p>nam castello virorum atque armorum satis magna vis et frumenti et fons aquae; aggeribus turribusque et aliis machinationibus locus inportunus; iter castellanorum angustum admodum, utrimque praecisum.
                </p></div>
                <div type="textpart" subtype="section" n="8"><p>ea vineae cum ingenti periculo frustra agebantur; nam quom eae <pb n="p.128"/> paulo processerant, igni aut lapidibus corrumpebantur.
                </p></div>
                <div type="textpart" subtype="section" n="9"><p>milites neque pro opere consistere propter iniquitatem loci neque inter vineas sine periculo administrare: op- tumus quisque cadere aut sauciari, ceteris metus augeri.
                </p></div>
            </div>
            <div type="textpart" subtype="chapter" n="93">
                <div type="textpart" subtype="section" n="1"><p>at Marius multis diebus et laboribus consumptis anxius trahere cum animo suo, omitteretne inceptum, quoniam frustra erat, an fortunam opperiretur, qua saepe prospere usus fuerat.
                </p></div>
                <div type="textpart" subtype="section" n="2"><p>quae quom multos dies noctisque aestuans agitaret, forte quidam Ligus, ex cohortibus auxiliariis miles gregarius, castris aquatum egressus haud procul ab latere castelli, quod avorsum proeliantibus erat, animum advortit inter saxa repentis cocleas, quarum quom unam atque alteram, dein plures peteret, studio legundi paulatim prope ad summum montis egressus est.
                </p></div>
                <div type="textpart" subtype="section" n="3"><p>ubi postquam solitudinem intellexit, more ingeni humani cupido difficilia faciundi animum adorta.
                </p></div>
                <div type="textpart" subtype="section" n="4"><p>et forte in eo loco grandis ilex coaluerat inter saxa, paulum modo prona, deinde inflexa atque aucta in altitudinem, quo cuncta gignentium natura fert. quoius ramis modo, modo eminentibus saxis nisus Ligus in castelli planitiem pervenit, quod cuncti Numidae intenti proeliantibus aderant.
                </p></div>
                <div type="textpart" subtype="section" n="5"><p>exploratis omnibus, quae mox usui fore ducebat, eadem regreditur, non temere, uti ascenderat, sed temptans omnia et circumspiciens.
                </p></div>
                <div type="textpart" subtype="section" n="6"><p>itaque Marium propere adit, acta edocet, hortatur, ab ea parte qua ipse ascenderat castellum temptet, pollicetur sese itineris periculique ducem.
                </p></div>
                <div type="textpart" subtype="section" n="7"><p>Marius cum Ligure promissa eius cognitum ex praesentibus misit. quorum uti quoiusque ingenium erat, ita rem difficilem aut facilem nuntiavere; consulis animus tamen paulum adrectus.
                </p></div>
                <div type="textpart" subtype="section" n="8"><p>itaque ex copia tubicinum et cornicinum numero quinque quam velocissumos delegit et cum <pb n="p.129"/> iis, praesidio qui forent, quattuor centuriones, omnisque Liguri parere iubet et ei negotio proxumum diem constituit.
                </p></div>
            </div>
            <div type="textpart" subtype="chapter" n="94">
                <div type="textpart" subtype="section" n="1"><p>sed ubi ex praecepto tempus visum, paratis conpositisque omnibus ad locum pergit. ceterum illi, qui escensuri erant, praedocti ab duce arma ornatumque mutaverant: capite atque pedibus nudis, uti prospectus nisusque per saxa facilius foret; super terga gladii et scuta, verum ea Numidica ex coriis, ponderis gratia simul et offensa quo levius streperent.
                </p></div>
                <div type="textpart" subtype="section" n="2"><p>igitur praegrediens Ligus saxa et si quae vetustate radices eminebant, laqueis vinciebat, quibus adlevati milites facilius escenderent, interdum timidos insolentia itineris levare manu; ubi paulo asperior ascensus erat, singulos prae se inermos mittere, deinde ipse cum illorum armis sequi; quae dubia nisui videbantur, potissumus temptare ac saepius eadem ascendens descendensque, dein statim digrediens ceteris au- daciam addere.
                </p></div>
                <div type="textpart" subtype="section" n="3"><p>igitur diu multumque fatigati tandem in castellum perveniunt, desertum ab ea part, quod omnes sicut aliis diebus advorsum hostis aderant. Marius ubi ex nuntiis quae Ligus egerat cognovit, quamquam toto die intentos proelio Numidas habuerat, tum vero cohortatus milites et ipse extra vineas egressus testudine acta succedere et simul hostem tormentis sagittariisque et funditoribus eminus terrere.
                </p></div>
                <div type="textpart" subtype="section" n="4"><p>at Numidae, saepe antea vineis Romanorum subvorsis, item incensis, non castelli moenibus sese tutabantur, sed pro muro dies noctisque agitare, male dicere Romanis ac Mario vecordiam obiectare, militibus nostris Iugurthae servitium minari, secundis rebus feroces esse.
                </p></div>
                <div type="textpart" subtype="section" n="5"><p>interim omnibus, Romanis hostibusque, proelio intentis, magna utrimque vi pro gloria <pb n="p.130"/> atque imperio his illis pro salute certantibus, repente a tergo signa canere; ac primo mulieres et pueri, qui visum processerant, fugere, deinde uti quisque muro proxumus erat, postremo cuncti, armati inermesque.
                </p></div>
                <div type="textpart" subtype="section" n="6"><p>quod ubi accidit, eo acrius Romani instare, fundere ac plerosque tantummodo sauciare, dein super occisorum corpora vadere, avidi gloriae certantes murum petere, neque quemquam omnium praeda morari.
                </p></div>
                <div type="textpart" subtype="section" n="7"><p>sic forte correcta Mari temeritas gloriam ex culpa invenit.
                </p></div>
            </div>
            <div type="textpart" subtype="chapter" n="95">
                <div type="textpart" subtype="section" n="1"><p><milestone unit="para"/>Ceterum, dum ea res geritur, L. Sulla quaestor cum magno equitatu in castra venit, quos uti ex Latio et a sociis cogeret, Romae relictus erat.
                </p></div>
                <div type="textpart" subtype="section" n="2"><p>Sed quoniam nos tanti viri res admonuit, idoneum visum est de natura cultuque eius paucis dicere. neque enim alio loco de Sullae rebus dicturi sumus et L. Sisenna, optume et diligentissume omnium, qui eas res dixere, persecutus, parum mihi libero ore locutus videtur.
                </p></div>
                <div type="textpart" subtype="section" n="3"><p>Igitur Sulla gentis patriciae nobilis fuit, familia prope iam extincta maiorum ignavia, litteris Graecis atque Latinis iuxta [atque doctissume] eruditus, animo ingenti, cupidus voluptatum sed gloriae cupidior; otio luxurioso esse, tamen ab negotiis numquam voluptas remorata, nisi quod de uxore potuit honestius consuli; facundus, callidus et amicitia facilis, ad simulanda negotia altitudo ingeni incredibilis, multarum rerum ac maxume pecuniae largitor.
                </p></div>
                <div type="textpart" subtype="section" n="4"><p>atque illi felicissumo omnium ante civilem victoriam numquam super industriam fortuna fuit, multique dubitavere, fortior an felicior esset. nam postea quae fecerit, incertum habeo pudeat an pigeat magis disserere. <pb n="p.131"/>
                </p></div>
            </div>
            <div type="textpart" subtype="chapter" n="96">
                <div type="textpart" subtype="section" n="1"><p><milestone unit="para"/>Igitur Sulla, uti supra dictum est, postquam in Africam atque in castra Mari cum equitatu venit, rudis antea et ignarus belli, sollertissumus omnium in paucis tempestatibus factus est.
                </p></div>
                <div type="textpart" subtype="section" n="2"><p>ad hoc milites benigne appellare, multis rogantibus, aliis per se ipse dare beneficia, invitus accipere, sed ea properantius quam aes mutuom reddere, ipse ab nullo repetere, magis id laborare, ut illi quam plurumi deberent, ioca atque seria cum humillumis agere,
                </p></div>
                <div type="textpart" subtype="section" n="3"><p>in operibus, in agmine atque ad vigilias multus adesse, neque interim, quod prava ambitio solet, consulis aut quoiusquam boni famam laedere, tantummodo neque consilio neque manu priorem alium pati, plerosque antevenire.
                </p></div>
                <div type="textpart" subtype="section" n="4"><p>quibus rebus et artibus brevi Mario militibusque carissumus factus.
                </p></div>
            </div>
            <div type="textpart" subtype="chapter" n="97">
                <div type="textpart" subtype="section" n="1"><p><milestone unit="para"/>At Iugurtha, postquam oppidum Capsam aliosque locos munitos et sibi utilis simul et magnam pecuniam amiserat, ad Bocchum nuntios mittit: quam primum in Numidiam copias adduceret; proeli faciundi tempus adesse.
                </p></div>
                <div type="textpart" subtype="section" n="2"><p>quem ubi cunctari accepit et dubium belli atque pacis rationes trahere, rursus uti antea proxumos eius donis corrupit, ipsique Mauro pollicetur Numidiae partem tertiam, si aut Romani Africa expulsi aut integris suis finibus bellum conpositum foret.
                </p></div>
                <div type="textpart" subtype="section" n="3"><p>eo praemio illectus Bocchus cum magna multitudine Iugurtham adcedit.
<milestone unit="para"/>Ita amborum exercitu coniuncto Marium, iam in hiberna proficiscentem, vix decuma parte die reliqua invadunt, rati noctem, quae iam aderat, et victis sibi munimento fore et, si vicissent, nullo impedimento, quia locorum scientes erant, contra Romanis utrumque casum in tenebris difficiliorem fore.
                </p></div>
                <div type="textpart" subtype="section" n="4"><p>igitur simul consul ex multis de hostium adventu cognovit, et ipsi hostes aderant, <pb n="p.132"/> et prius quam exercitus aut instrui aut sarcinas conligere, denique ante quam signum aut imperium ullum accipere quivit, equites Mauri atque Gaetuli, non acie neque ullo more proeli sed catervatim, uti quosque fors conglobaverat, in nostros incurrunt.
                </p></div>
                <div type="textpart" subtype="section" n="5"><p>qui omnes trepidi inproviso metu ac tamen virtutis memores aut arma capiebant aut capientis alios ab hostibus defensabant; pars equos escendere, obviam ire hostibus; pugna latrocinio magis quam proelio similis fieri. sine signis, sine ordinibus equites peditesque permixti cedere alii, alii obtruncari, multi contra advorsos acerrume pugnantes ab tergo circumveniri; neque virtus neque arma satis tegere, quia hostes numero plures et undique circumfusi erant. denique Romani veteres [novique] et ob ea scientes belli, si quos locus aut casus coniunxerat, orbis facere atque ita ab omnibus partibus simul tecti et instructi hostium vim sustentabant.
                </p></div>
            </div>
            <div type="textpart" subtype="chapter" n="98">
                <div type="textpart" subtype="section" n="1"><p>neque in eo tam aspero negotio Marius territus aut magis quam antea demisso animo fuit, sed cum turma sua, quam ex fortissumis magis quam familiarissumis paraverat, vagari passim ac modo laborantibus suis succurrere, modo hostis, ubi confertissumi obstiterant, invadere; manu consulere militibus, quoniam imperare conturbatis omnibus non poterat.
                </p></div>
                <div type="textpart" subtype="section" n="2"><p>iamque dies consumptus erat, quom tamen barbari nihil remittere atque, uti reges praeceperant, noctem pro se rati acrius instare.
                </p></div>
                <div type="textpart" subtype="section" n="3"><p>tum Marius ex copia rerum consilium trahit atque, uti suis receptui locus esset, collis duos propinquos inter se occupat, quorum in uno castris parum amplo fons aquae magnus erat, alter usui opportunus, quia magna parte editus et praeceps pauca <pb n="p.133"/> munimenta quaerebat.
                </p></div>
                <div type="textpart" subtype="section" n="4"><p>ceterum apud aquam Sullam cum equitibus noctem agitare iubet, ipse paulatim disperses milites neque minus hostibus conturbatis in unum contrahit, dein cunctos pleno gradu in collem subducit.
                </p></div>
                <div type="textpart" subtype="section" n="5"><p>ita reges loci difficultate coacti proelio deterrentur, neque tamen suos longius abire sinunt, sed utroque colle mul- titudine circumdato effusi consedere.
                </p></div>
                <div type="textpart" subtype="section" n="6"><p>dein crebris ignibus factis plerumque noctis barbari more suo laetari, exultare, strepere vocibus; et ipsi duces feroces, quia non fugerant, pro victoribus agere.
                </p></div>
                <div type="textpart" subtype="section" n="7"><p>sed ea cuncta Romanis ex tenebris et editioribus locis facilia visu magnoque hortamento erant.
                </p></div>
            </div>
            <div type="textpart" subtype="chapter" n="99">
                <div type="textpart" subtype="section" n="1"><p>plurumum vero Marius inperitia hostium confirmatus quam maxumum silentium haberi iubet, ne signa quidem, uti per vigilias solebant, canere. deinde ubi lux adventabat, defessis iam hostibus ac paulo ante somno captis, de inproviso vigiles, item cohortium turmarum legionum tubicines simul omnis signa canere, milites clamorem tollere atque portis erumpere iubet.
                </p></div>
                <div type="textpart" subtype="section" n="2"><p>Mauri atque Gaetuli, ignoto et horribili sonitu repente exciti, neque fugere neque arma capere neque omnino facere aut providere quicquam poterant:
                </p></div>
                <div type="textpart" subtype="section" n="3"><p>ita cunctos strepitu clamore, nullo subveniente, nostris instantibus, tumultu formidine terror quasi vecordia ceperat. denique omnes fusi fugatique arma et signa militaria pleraque capta, pluresque eo proelio quam omnibus superioribus interempti. nam somno et metu insolito impedita fuga.
                </p></div>
            </div>
            <div type="textpart" subtype="chapter" n="100">
                <div type="textpart" subtype="section" n="1"><p><milestone unit="para"/>Dein Marius, uti coeperat, in hiberna it: propter commeatum in oppidis maritumis agere decreverat; neque tamen victoria socors aut insolens factus, sed pariter atque in conspectu hostium quadrato agmine incedere. <pb n="p.134"/> Sulla cum equitatu apud dextumos, in sinistra parte
                </p></div>
                <div type="textpart" subtype="section" n="2"><p>A. Manlius cum funditoribus et sagittariis, praeterea cohortis Ligurum curabat. primos et extremos cum expeditis manipulis tribunos locaverat.
                </p></div>
                <div type="textpart" subtype="section" n="3"><p>perfugae, minume carl et regionum scientissumi, hostium iter explorabant. simul consul quasi nullo inposito omnia providere, apud omnis adesse, laudare et increpare merentis.
                </p></div>
                <div type="textpart" subtype="section" n="4"><p>ipse armatus intentusque, item milites cogebat. neque secus atque iter facere, castra munire, excubitum in porta cohortis ex legionibus, pro castris equites auxiliarios mittere, praeterea alios super vallum in munimentis locare, vigilias ipse circumire, non tam diffidentia futurum quae imperavisset, quam uti militibus exaequatus cum imperatore labor volentibus esset.
                </p></div>
                <div type="textpart" subtype="section" n="5"><p>et sane Marius illoque aliisque temporibus Iugurthini belli pudore magis quam malo exercitum coercebat. quod multi per ambitionem fieri aiebant: [quod] a pueritia cousuetam duritiam et alia, quae ceteri miserias vocant, voluptati habuisse; nisi tamen res publica pariter ac saevissumo imperio bene atque decore gesta.
                </p></div>
            </div>
            <div type="textpart" subtype="chapter" n="101">
                <div type="textpart" subtype="section" n="1"><p><milestone unit="para"/>Igitur quarto denique die haud longe ab oppido Cirta undique simul speculatores citi sese ostendunt, qua re hostis adesse intellegitur.
                </p></div>
                <div type="textpart" subtype="section" n="2"><p>sed quia divorsi redeuntes alius ab alia parte atque omnes idem significabant, consul incertus, quonam modo aciem instrueret, nullo ordine conmutato advorsum omnia paratus ibidem opperitur.
                </p></div>
                <div type="textpart" subtype="section" n="3"><p>ita Iugurtham spes frustrata, qui copias in quattuor partis distribuerat, ratus ex omnibus aeque aliquos ab tergo hostibus venturos.
                </p></div>
                <div type="textpart" subtype="section" n="4"><p>interim Sulla, quem primum <pb n="p.135"/> hostes attigerant, cohortatus suos turmatim et quam maxume confertis equis ipse aliique Mauros invadunt, ceteri in loco manentes ab iaculis eminus emissis corpora tegere et, si qui in manus venerant, obtruncare.
                </p></div>
                <div type="textpart" subtype="section" n="5"><p>dum eo modo equites proeliantur, Bocchus cum peditibus, quos Volux, filius eius, adduxerat neque in priore pugna, in itinere morati, adfuerant, postremam Romanorum aciem invadunt.
                </p></div>
                <div type="textpart" subtype="section" n="6"><p>tum Marius apud primos agebat, quod ibi Iugurtha cum plurumis erat. dein Numida cognito Bocchi adventu clam cum paucis ad pedites convortit. ibi latine — nam apud Numantiam loqui didicerat — exclamat nostros frustra pugnare, paulo ante Marium sua manu interfectum. simul gladium sanguine oblitum ostendere, quem in pugna satis inpigre occiso pedite nostro cruentaverat.
                </p></div>
                <div type="textpart" subtype="section" n="7"><p>quod ubi milites accepere, magis atrocitate rei quam fide nuntii terrentur, simulque barbari animos tollere et in perculsos Romanos acrius incedere.
                </p></div>
                <div type="textpart" subtype="section" n="8"><p>iamque paulum a fuga aberant, quom Sulla profligatis iis, quos advorsum ierat, rediens ab latere Mauris incurrit. Bocchus statim avortitur.
                </p></div>
                <div type="textpart" subtype="section" n="9"><p>at Iugurtha, dum sustentare suos et prope iam adeptam victoriam retinere cupit, circumventus ab equitibus, dextra sinistraque omnibus occisis solus inter tela hostium vitabundus erumpit.
                </p></div>
                <div type="textpart" subtype="section" n="10"><p>atque interim Marius fugatis equitibus adcurrit auxilio suis, quos pelli iam acceperat.
                </p></div>
                <div type="textpart" subtype="section" n="11"><p>denique hostes iam undique fusi. tum spectaculum horribile in campis patentibus: sequi fugere, occidi capi; equi atque viri adflicti, ac multi volneribus acceptis neque fugere posse neque quietem pati, niti modo ac statim concidere; postremo omnia, qua visus erat, constrata telis armis cadaveribus, et inter ea humus infecta sanguine. <pb n="p.136"/>
                </p></div>
            </div>
            <div type="textpart" subtype="chapter" n="102">
                <div type="textpart" subtype="section" n="1"><p><milestone unit="para"/>Post ea loci consul haud dubie iam victor pervenit in oppidum Cirtam,quo initio profectus intenderat.
                </p></div>
                <div type="textpart" subtype="section" n="2"><p>eo post diem quintum, quam iterum barbari male pugnaverant, legati a Boccho veniunt, qui regis verbis ab Mario petivere, duos quam fidissumos ad eum mitteret, velle de suo et de populi Romani commodo cum iis disserere. ille statim L. Sullam et A. Manlium ire iubet.
                </p></div>
                <div type="textpart" subtype="section" n="3"><p>qui quamquam acciti ibant, tamen placuit verba apud regem facere, ut ingenium aut avorsum flecterent aut cupidum pacis vehementius accenderent.
                </p></div>
                <div type="textpart" subtype="section" n="4"><p>itaque Sulla, quoius fa- cundiae, non aetati a Manlio concessum, pauca verba huiusce modi locutus:
                </p></div>
                <div type="textpart" subtype="section" n="5"><p><milestone unit="para"/>'Rex Bocche, magna laetitia nobis est, quom te talem virum di monuere, uti aliquando pacem quam bellum malles neu te optumum cum pessumo omnium Iugurtha miscendo conmaculares, simul nobis demeres acerbam necessitudinem, pariter te errantem atque illum sceleratissumum persequi.
                </p></div>
                <div type="textpart" subtype="section" n="6"><p>ad hoc populo Romano iam a prin- cipio inopi melius visum amicos quam servos quaerere, tutiusque rati volentibus quam coactis imperitare.
                </p></div>
                <div type="textpart" subtype="section" n="7"><p>tibi vero nulla opportunior nostra amicitia, primum quia procul absumus, in quo offensae minumum, gratia par ac si prope adessemus; dein quia parentis abunde habemus, amicorum neque nobis neque quoiquam omnium satis fuit.
                </p></div>
                <div type="textpart" subtype="section" n="8"><p>atque hoc utinam a principio tibi placuisset: profecto ex populo Romano ad hoc tempus multo plura bona accepisses, quam mala perpessus esses.
                </p></div>
                <div type="textpart" subtype="section" n="9"><p>sed <pb n="p.137"/> quoniam humanarum rerum fortuna pleraque regit, quoi scilicet placuit et vim et gratiam nostram te experiri, nunc, quando per illam licet, festina atque, uti coepisti, perge.
                </p></div>
                <div type="textpart" subtype="section" n="10"><p>multa atque opportuna habes, quo facilius errata officiis superes.
                </p></div>
                <div type="textpart" subtype="section" n="11"><p>postremo hoc in pectus tuom demitte, numquam populum Romanum beneficiis victum esse. nam bello quid valeat, tute scis.'
                </p></div>
                <div type="textpart" subtype="section" n="12"><p><milestone unit="para"/>Ad ea Bocchus placide et benigne, simul pauca pro delicto suo verba facit: se non hostili animo, sed ob regnum tutandum arma cepisse.
                </p></div>
                <div type="textpart" subtype="section" n="13"><p>nam Numidiae partem, unde vi Iugurtham expulerit, iure belli suam factam; eam vastari a Mario pati nequivisse. praeterea missis antea Romam legatis repulsum ab amicitia.
                </p></div>
                <div type="textpart" subtype="section" n="14"><p>ceterum vetera omittere ac tum, si per Marium liceret, legatos ad senatum missurum.
                </p></div>
                <div type="textpart" subtype="section" n="15"><p>dein copia facta animus barbari ab amicis flexus, quos Iugurtha, cognita legatione Sullae et Manli metuens id, quod parabatur, donis corruperat.
                </p></div>
            </div>
            <div type="textpart" subtype="chapter" n="103">
                <div type="textpart" subtype="section" n="1"><p><milestone unit="para"/>Marius interea exercitu in hibernaculis conposito cum expeditis cohortibus et parte equitatus proficiscitur in loca sola obsessum turrim regiam, quo Iugurtha perfugas omnis praesidium inposuerat.
                </p></div>
                <div type="textpart" subtype="section" n="2"><p>tum rursus Bocchus, seu reputando quae sibi duobus proeliis venerant, seu admonitus ab aliis amicis, quos incorruptos Iugurtha reliquerat, ex omni copia necessariorum quinque delegit, quorum et fides cognita et ingenia validissuma erant.
                </p></div>
                <div type="textpart" subtype="section" n="3"><p>eos ad Marium ac deinde, si placeat, Romam legatos ire iubet, agundarum rerum et quocumque modo belli conponundi licentiam ipsis permittit.
                </p></div>
                <div type="textpart" subtype="section" n="4"><p>illi mature ad hiberna Romanorum proficiscuntur, deinde in itinere a Gaetulis latronibus circumventi spoliatique pavidi sine decore ad <pb n="p.138"/> Sullam profugiunt, quem consul in expeditionem proficiscens pro praetore reliquerat.
                </p></div>
                <div type="textpart" subtype="section" n="5"><p>eos ille non pro vanis hostibus, uti meriti erant, sed adcurate ac liberaliter habuit. qua re barbari et famam Romanorum avaritiae falsam et Sullam ob munificentiam in sese amicum rati.
                </p></div>
                <div type="textpart" subtype="section" n="6"><p>nam etiam tum largitio multis ignota erat; munificus nemo putabatur nisi pariter volens; dona omnia in be- nignitate habebantur.
                </p></div>
                <div type="textpart" subtype="section" n="7"><p>igitur quaestori mandata Bocchi patefaciunt; simul ab eo petunt, uti fautor consultorque sibi adsit; copias fidem magnitudinem regis sui et alia, quae aut utilia aut benevolentiae esse credebant, oratione extollunt. dein Sulla omnia pollicito docti, quo modo apud Marium, item apud senatum verba facerent, circiter dies quadraginta ibidem opperiuntur.
                </p></div>
            </div>
            <div type="textpart" subtype="chapter" n="104">
                <div type="textpart" subtype="section" n="1"><p><milestone unit="para"/>Marius postquam infecto quo intenderat negotio Cirtam redit et de adventu legatorum certior factus est, illosque et Sullam ab Utica venire iubet, item L. Bellienum praetorem, praeterea omnis undique senatorii ordinis, quibuscum mandata Bocchi cognoscit.
                </p></div>
                <div type="textpart" subtype="section" n="2"><p>legatis potestas Romam eundi fit, et ab consule interea indutiae postulabantur. ea Sullae et plerisque placuere; pauci ferocius decernunt, scilicet ignari humanarum rerum, quae fluxae et mobiles semper in advorsa mutantur.
                </p></div>
                <div type="textpart" subtype="section" n="3"><p>ceterum Mauri impetratis omnibus rebus tres Romam pro- fecti duce Cn. Octavio Rusone, qui quaestor stipendium in Africam portaverat, duo ad regem redeunt. ex iis <pb n="p.139"/> Bocchus quom cetera tum maxume benignitatem et studium Sullae lubens accepit.
                </p></div>
                <div type="textpart" subtype="section" n="4"><p>Romaeque legatis eius, postquam errasse regem et Iugurthae scelere lapsum deprecati sunt, amicitiam et foedus petentibus hoc modo respondetur:
                </p></div>
                <div type="textpart" subtype="section" n="5"><p><milestone unit="para"/>'Senatus et populus Romanus benefici et iniuriae memor esse solet. ceterum Boccho, quoniam paenitet, delicti gratiam facit: foedus et amicitia dabuntur, quom meruerit.'
                </p></div>
            </div>
            <div type="textpart" subtype="chapter" n="105">
                <div type="textpart" subtype="section" n="1"><p><milestone unit="para"/>Quis rebus cognitis Bocchus per litteras a Mario petivit, uti Sullam ad se mitteret, quoius arbitratu communibus negotiis consuleretur,
                </p></div>
                <div type="textpart" subtype="section" n="2"><p>is missus cum praesidio equitum atque [peditum] funditorum Balearum. praeterea iere sagittarii et cohors Paeligna cum velitaribus armis, itineris properandi causa, neque his secus atque aliis armis advorsum tela hostium, quod ea levia sunt, muniti.
                </p></div>
                <div type="textpart" subtype="section" n="3"><p>sed in itinere quinto denique die Volux, filius Bocchi, repente in campis patentibus cum mille non amplius equitibus sese ostendit, qui temere et effuse euntes Sullae aliisque omnibus et numerum ampliorem vero et hostilem metum efficiebant.
                </p></div>
                <div type="textpart" subtype="section" n="4"><p>igitur se quisque expedire, arma atque tela temptare, intendere; timor aliquantus, sed spes amplior, quippe victoribus et advorsum eos, quos saepe vicerant.
                </p></div>
                <div type="textpart" subtype="section" n="5"><p>interim equites exploratum praemissi rem, uti erat, quietam nuntiant.
                </p></div>
            </div>
            <div type="textpart" subtype="chapter" n="106">
                <div type="textpart" subtype="section" n="1"><p>Volux adveniens quaestorem appellat dicitque se a patre Boccho obviam illis simul et praesidio missum. deinde eum et proxumum diem sine metu coniuncti eunt.
                </p></div>
                <div type="textpart" subtype="section" n="2"><p>post ubi castra <pb n="p.140"/> locata et diei vesper erat, repente Maurus incerto voltu pavens ad Sullam adcurrit dicitque sibi ex speculatoribus cognitum Iugurtham haud procul abesse. simul, uti noctu clam secum profugeret, rogat atque hortatur.
                </p></div>
                <div type="textpart" subtype="section" n="3"><p>ille animo feroci negat se totiens fusum Numidam pertimescere: virtuti suorum satis credere; etiam si certa pestis adesset, mansurum potius, quam, proditis quos ducebat, turpi fuga incertae ac forsitan post paulo morbo interiturae vitae parceret.
                </p></div>
                <div type="textpart" subtype="section" n="4"><p>ceterum ab eodem monitus, uti noctu proficisceretur, consilium adprobat; ac statim milites cenatos esse in castris ignisque quam creberrumos fieri, dein prima vigilia silentio egredi iubet.
                </p></div>
                <div type="textpart" subtype="section" n="5"><p>iamque nocturno itinere fessis omnibus Sulla pariter cum ortu solis castra metabatur, quom equites Mauri nuntiant Iugurthain circiter duum milium intervallo ante consedisse.
                </p></div>
                <div type="textpart" subtype="section" n="6"><p>quod postquam auditum est, tum vero ingens metus nostros invadit; credere se proditos a Voluce et insidiis circumventos. ac fuere qui dicerent manu vindicandum neque apud illum tantum scelus inultum relinquendum.
                </p></div>
            </div>
            <div type="textpart" subtype="chapter" n="107">
                <div type="textpart" subtype="section" n="1"><p>at Sulla, quamquam eadem existumabat, tamen ab iniuria Maurum prohibet. suos hortatur, uti fortem animum gererent: saepe antea a paucis strenuis advorsum multitudinem bene pugriatum; quanto sibi in proelio minus pepercissent, tanto tutiores fore; nec quemquam decere, qui manus armaverit, ab inermis pedibus auxilium petere, in maxumo metu nudum et caecum corpus ad hostis vortere.
                </p></div>
                <div type="textpart" subtype="section" n="2"><p>dein Volucem, quoniam hostilia faceret, <pb n="p.141"/> Iovem maxumum obtestatus, ut sceleris atque perfidiae Bocchi testis adesset, ex castris abire iubet.
                </p></div>
                <div type="textpart" subtype="section" n="3"><p>ille lacrumans orare, ne ea crederet: nihil dolo factum, ac magis calliditate Iugurthae, quoi videlicet speculanti iter suom cognitum esset.
                </p></div>
                <div type="textpart" subtype="section" n="4"><p>ceterum quoniam neque ingentem multitudinem haberet et spes opesque eius ex patre suo penderent, credere illum nihil palam ausurum, quom ipse filius testis adesset.
                </p></div>
                <div type="textpart" subtype="section" n="5"><p>qua re optumum factu videri per media eius castra palam transire; sese vel praemissis vel ibidem relictis Mauris solum cum Sulla iturum.
                </p></div>
                <div type="textpart" subtype="section" n="6"><p>ea res, uti in tali negotio, probata; ac statim profecti, quia de inproviso acciderant, dubio atque haesitante Iugurtha incolumes transeunt.
                </p></div>
                <div type="textpart" subtype="section" n="7"><p>deinde paucis diebus, quo ire intenderant, perventum est.
                </p></div>
            </div>
            <div type="textpart" subtype="chapter" n="108">
                <div type="textpart" subtype="section" n="1"><p><milestone unit="para"/>Ibi cum Boccho Numida quidam Aspar nomine multum et familiariter agebat, praemissus ab Iugurtha, postquam Sullam accitum audierat, orator et subdole speculatum Bocchi consilia; praeterea Dabar, Massugradae filius, ex gente Masinissae, ceterum materno genere inpar — nam pater eius ex concubina ortus erat —, Mauro ob ingeni multa bona carus acceptusque.
                </p></div>
                <div type="textpart" subtype="section" n="2"><p>quem Bocchus fidum esse Romanis multis ante tempestatibus expertus ilico ad Sullam nuntiatum mittit: paratum sese facere quae populus Romanus vellet; conloquio diem locum tempus ipse deligeret, neu Iugurthae legatum pertimesceret; consulto sese omnia cum illo integra habere, quo <pb n="p.142"/> res communis licentius gereretur; nam ab insidiis eius aliter caveri nequivisse.
                </p></div>
                <div type="textpart" subtype="section" n="3"><p>sed ego comperior Bocchum magis Punica fide quam ob ea, quae praedicabat, simul Romanos et Numidam spe pacis attinuisse multumque cum animo suo volvere solitum, Iugurtham Romanis an illi Sullam traderet; lubidinem advorsum nos, metum pro nobis suasisse.
                </p></div>
            </div>
            <div type="textpart" subtype="chapter" n="109">
                <div type="textpart" subtype="section" n="1"><p>igitur Sulla respondit se pauca coram Aspare locuturum, cetera occulte nullo aut quam paucissumis praesentibus. simul edocet, quae sibi responderentur.
                </p></div>
                <div type="textpart" subtype="section" n="2"><p>postquam, sicuti voluerat, congressi, dicit se missum a consule venisse quaesitum ab eo, pacem an bellum agitaturus foret.
                </p></div>
                <div type="textpart" subtype="section" n="3"><p>tum rex, uti praeceptum fuerat, post diem decumum redire iubet, ac nihil etiam nunc decrevisse, sed illo die responsurum. deinde ambo in sua castra digressi.
                </p></div>
                <div type="textpart" subtype="section" n="4"><p>sed ubi plerumque noctis processit, Sulla a Boccho occulte accersitur. ab utroque tantummodo fidi interpretes adhibentur, praeterea Dabar internuntius, sanctus vir et ex sententia ambobus. ac statim sic rex incipit:
                </p></div>
            </div>
            <div type="textpart" subtype="chapter" n="110">
                <div type="textpart" subtype="section" n="1"><p><milestone unit="para"/>'Numquam ego ratus sum fore uti rex maxumus in hac terra et omnium, quos novi, privato homini gratiam deberem.
                </p></div>
                <div type="textpart" subtype="section" n="2"><p>et mehercule, Sulla, ante te cognitum multis orantibus, aliis ultro egomet opem tuli, nullius indigus.
                </p></div>
                <div type="textpart" subtype="section" n="3"><p>id inminutum, quod ceteri dolere solent, ego laetor. fuerit mihi eguisse aliquando pretium tuae amicitiae, qua apud meum animum nihil carius est. id adeo <pb n="p.143"/> experiri licet.
                </p></div>
                <div type="textpart" subtype="section" n="4"><p>arma viros pecuniam, postremo quicquid animo lubet, sume utere, et, quoad vives, numquam tibi redditam gratiam putaveris: semper apud me integra erit; denique nihil me sciente frustra voles.
                </p></div>
                <div type="textpart" subtype="section" n="5"><p>nam, ut ego aestumo, regem armis quam munificentia vinci minus flagitiosum est.
                </p></div>
                <div type="textpart" subtype="section" n="6"><p><milestone unit="para"/>Ceterum de re publica vostra, quoius curator huc missus es, paucis accipe. bellum ego populo Romano neque feci neque factum umquam volui; at finis meos advorsum armatos armis tutatus sum.
                </p></div>
                <div type="textpart" subtype="section" n="7"><p>id omitto, quando vobis ita placet. gerite quod voltis cum Iugurtha bellum.
                </p></div>
                <div type="textpart" subtype="section" n="8"><p>ego flumen Muluccham, quod inter me et Micipsam fuit, non egrediar neque id intrare Iugurtham sinam. praeterea si quid meque vobisque dignum petiveris, haud repulsus abibis.'
                </p></div>
            </div>
            <div type="textpart" subtype="chapter" n="111">
                <div type="textpart" subtype="section" n="1"><p><milestone unit="para"/>Ad ea Sulla pro se breviter et modice, de pace et communibus rebus multis disseruit. denique regi patefacit, quod polliceatur, senatum et populum Romanum, quoniam armis amplius valuissent, non in gratiam habituros; faciundum ei aliquid, quod illorum magis quam sua rettulisse videretur. id adeo in promptu esse, quoniam copiam Iugurthae haberet. quem si Romanis tradidisset, fore ut illi plurumum deberetur; amicitiam foedus Numidiae partem, quam nunc peteret, tum ultro adventuram.
                </p></div>
                <div type="textpart" subtype="section" n="2"><p>rex primo negitare: cognationem, adfini- tatem, praeterea foedus intervenisse; ad hoc metuere, ne fluxa fide usus popularium animos avorteret, quis et Iugurtha carus et Romani invisi erant.
                </p></div>
                <div type="textpart" subtype="section" n="3"><p>denique saepius fatigatus lenitur et ex voluntate Sullae omnia se <pb n="p.144"/> facturum promittit.
                </p></div>
                <div type="textpart" subtype="section" n="4"><p>ceterum ad simulandam pacem, quoius Numida defessus bello avidissumus erat, quae utilia visa constituunt. ita conposito dolo digrediuntur.
                </p></div>
            </div>
            <div type="textpart" subtype="chapter" n="112">
                <div type="textpart" subtype="section" n="1"><p><milestone unit="para"/>At rex postero die Asparem, Iugurthae legatum, appellat dicitque sibi per Dabarem ex Sulla cognitum posse condicionibus bellum poni: quam ob rem regis sui sententiam exquireret ille laetus in castra Iugurthae proficiscitur.
                </p></div>
                <div type="textpart" subtype="section" n="2"><p>deinde ab illo cuncta edoctus properato itinere post diem octavum redit ad Bocchum et ei nuntiat Iugurtham cupere omnia quae imperarentur facere, sed Mario parum confidere; saepe antea cum imperatoribus Romanis pacem conventam frustra fuisse.
                </p></div>
                <div type="textpart" subtype="section" n="3"><p>ceterum Bocchus si ambobus consultum et ratam pacem vellet, daret operam, ut una ab omnibus quasi de pace in conloquium veniretur, ibique sibi Sullam traderet. quom talem virum in potestatem habuisset, tum fore uti iussu senatus aut populi foedus fieret; neque hominem nobilem non sua ignavia sed ob rem publicam in hostium potestate relictum iri.
                </p></div>
            </div>
            <div type="textpart" subtype="chapter" n="113">
                <div type="textpart" subtype="section" n="1"><p>haec Maurus secum ipse diu volvens tandem promisit; ceterum dolo an vere cunctatus, parum comperimus. sed plerumque regiae voluntates ut vehementes sic mobiles, saepe ipsae sibi advorsae.
                </p></div>
                <div type="textpart" subtype="section" n="2"><p>postea tempore et loco constituto, in conloquium uti de pace veniretur, Bocchus Sullam modo, modo Iugurthae legatum appellare, benigne habere, idem ambobus polliceri. illi pariter laeti ac spei bonae pleni esse.
                </p></div>
                <div type="textpart" subtype="section" n="3"><p><milestone unit="para"/>Sed nocte ea, quae proxuma fuit ante diem conloquio decretum, Maurus adhibitis amicis ac statim inmutata voluntate remotis ceteris dicitur secum ipse multum agitavisse, voltu [corporis] et oculis pariter <pb n="p.145"/> atque animo varius; quae scilicet ita tacente ipso occulta pectoris patefecisse.
                </p></div>
                <div type="textpart" subtype="section" n="4"><p>tamen postremo Sullam accersi iubet et ex illius sententia Numidae insidias tendit.
                </p></div>
                <div type="textpart" subtype="section" n="5"><p>deinde ubi dies advenit et ei nuntiatum est Iugurtham haud procul abesse, cum paucis amicis et quaestore nostro quasi obvius honoris causa procedit in tumulum facillumum visu insidiantibus.
                </p></div>
                <div type="textpart" subtype="section" n="6"><p>eodem Numida cum plerisque necesariis suis inermis, uti dictum erat, adcedit, ac statim signo dato undique simul ex insidiis invaditur.
                </p></div>
                <div type="textpart" subtype="section" n="7"><p>ceteri obtruncati, Iugurtha Sullae vinctus traditur et ab eo ad Marium deductus est.
                </p></div>
            </div>
            <div type="textpart" subtype="chapter" n="114">
                <div type="textpart" subtype="section" n="1"><p><milestone unit="para"/>Per idem tempus advorsum Gallos ab ducibus nostris Q. Caepione et M. Manlio male pugnatum.
                </p></div>
                <div type="textpart" subtype="section" n="2"><p>quo metu Italia omnis contremuerat. illique et inde usque ad nostram memoriam Romani sic habuere, alia omnia virtuti suae prona esse, cum Gallis pro salute, non pro gloria certare.
                </p></div>
                <div type="textpart" subtype="section" n="3"><p>sed postquam bellum in Numidia confectum et Iugurtham Romam vinctum adduci nuntiatum est, Marius consul absens factus est, et ei decreta provincia Gallia, isque kalendis Ianuariis magna gloria consul triumphavit.
                </p></div>
                <div type="textpart" subtype="section" n="4"><p>et ea tempestate spes atque opes civitatis in illo sitae. </p></div>
            </div>
        </div>
</body></text>
</TEI>
