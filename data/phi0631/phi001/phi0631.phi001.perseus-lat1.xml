<?xml version="1.0" encoding="UTF-8"?><TEI xmlns="http://www.tei-c.org/ns/1.0">
    <teiHeader type="text" status="new">
        <fileDesc>
            <titleStmt>
            	<title type="sub">Catilina</title>
                <author n="Sal.">Sallust</author>
                <editor role="editor" n="Ahlberg">Axel W. Ahlberg</editor> <sponsor>Perseus Project, Tufts University</sponsor>
<principal>Gregory Crane</principal>
<respStmt>
<resp>Prepared under the supervision of</resp>
<name>Lisa Cerrato</name>
<name>William Merrill</name>
<name>Elli Mylonas</name>
<name>David Smith</name>
</respStmt>
<funder n="org:AnnCPB">The Annenberg CPB/Project</funder>
                 </titleStmt><publicationStmt><publisher>Trustees of Tufts University</publisher><pubPlace>Medford, MA</pubPlace><authority>Perseus Project</authority></publicationStmt>
              <sourceDesc>
                <biblStruct>
                    <monogr>
                        <author>C. Sallusti Crispi</author>
                    	<title>Catilina, Iugurtha, Orationes Et Epistulae Excerptae De Historiis</title>
                    	<editor role="editor" n="Ahlberg">Axel W. Ahlberg</editor>
                    	<imprint>
                    		<pubPlace>Leipzig</pubPlace>
                            <publisher>Teubner</publisher>
                            <date>1919</date>
                        </imprint>
                    </monogr>
                </biblStruct>
            </sourceDesc>
        </fileDesc>
        <encodingDesc>
        	<refsDecl>
        		refState unit="text"/>
        		refState unit="chapter"/>
        	</refsDecl>
        	<refsDecl> doctype="TEI.2" n="text=Hist.">
        		refState unit="text"/>
        		refState unit="book"/>
        		refState unit="section"/>
        	</refsDecl>
        </encodingDesc>
        <profileDesc>
            <langUsage>
                <language ident="la">Latin</language>
                <language ident="greek">Greek</language>
            </langUsage>
        </profileDesc>
        <revisionDesc><!--
            <change>
                <date>2006</date>
                <respStmt>
                    <name>GRC</name>
                    <resp>tagging</resp>
                </respStmt>
                <item/>
            </change>
        <change><date>July 2014</date>
    <respStmt><name>Stella Dee</name><resp>ed.</resp></respStmt>
    <item>split composite text and converted to unicode</item>
      </change>--><change when="2014-08-01" who="Stella Dee">edited markup</change></revisionDesc>
    </teiHeader><text xml:lang="la"> <body> <pb id="p.2"/> <head>C. Sallusti Crispi Catilinae Coniuratio</head>
<p>
<milestone unit="chapter" n="1"/>
<milestone unit="section" n="1"/>Omnis homines, qui sese student praestare ceteris animalibus, summa ope niti decet, ne vitam silentio transeant veluti pecora, quae natura prona atque ventri oboedientia finxit.
<milestone unit="section" n="2"/>sed nostra omnis vis in animo et corpore sita est: animi imperio, corporis servitio magis utimur; alterum nobis cum dis, alterum cum beluis commune est.
<milestone unit="section" n="3"/>quo mihi rectius videtur ingeni quam virium opibus gloriam quaerere, et quoniam vita ipsa qua fruimur brevis est, memoriam nostri quam maxume longam efficere.
<milestone unit="section" n="4"/>nam divitiarum et formae gloria fluxa atque fragilis est, virtus clara aeternaque habetur.</p>
<p>
<milestone unit="section" n="5"/>Sed diu magnum inter mortalis certamen fuit, vine corporis an virtute animi res militaris magis procederet.
<milestone unit="section" n="6"/>nam et prius quam incipias consulto et ubi consulueris mature facto opus est.
<milestone unit="section" n="7"/>ita utrumque per <pb id="p.3"/> se indigens alterum alterius auxilio eget.
<milestone unit="chapter" n="2"/>
<milestone unit="section" n="1"/>igitur initio reges — nam in terris nomen imperi id primum fuit— divorsi pars ingenium, alii corpus exercebant: etiam tum vita hominum sine cupiditate agitabatur; sua quoique satis placebant.
<milestone unit="section" n="2"/>postea vero quam in Asia Cyrus, in Graecia Lacedaemonii et Athenienses coepere urbis atque nationes subigere, lubidinem dominandi causam belli habere, maxumam gloriam in maxumo imperio putare, tum demum periculo atque negotiis compertum est in bello plurumum ingenium posse.
<milestone unit="section" n="3"/>quod si regum atque imperatorum animi virtus in pace ita ut in bello valeret, aequabilius atque constantius sese res humanae haberent, neque aliud alio ferri neque mutari ac misceri omnia cerneres.
<milestone unit="section" n="4"/>nam imperium facile iis artibus retinetur, quibus initio partum est.
<milestone unit="section" n="5"/>verum ubi pro labore desidia, pro continentia et aequitate lubido atque superbia invasere, fortuna simul cum moribus inmutatur.
<milestone unit="section" n="6"/>ita imperium semper ad optumum quemque a minus bono transfertur.</p>
<p>
<milestone unit="section" n="7"/>Quae homines arant navigant aedificant, virtuti omnia parent.
<milestone unit="section" n="8"/>sed multi mortales, dediti ventri atque somno, indocti incultique vitam sicuti peregrinantes transiere; quibus profecto contra naturam corpus voluptati, anima oneri fuit. eorum ego vitam mortemque <pb id="p.4"/> iuxta aestumo, quoniam de utraque siletur.
<milestone unit="section" n="9"/>verum enim vero is demum mihi vivere atque frui anima videtur, qui aliquo negotio intentus praeclari facinoris aut artis bonae famam quaerit.</p>
<p>Sed in magna copia rerum aliud alii natura iter ostendit.
<milestone unit="chapter" n="3"/>
<milestone unit="section" n="1"/>pulchrum est bene facere rei publicae, etiam bene dicere haud absurdum est; vel pace vel bello clarum fieri licet; et qui fecere et qui facta aliorum scripsere, multi laudantur.
<milestone unit="section" n="2"/>ac mihi quidem, tametsi haudquaquam par gloria sequitur scriptorem et auctorem rerum, tamen in primis arduom videtur res gestas scribere: primum quod facta dictis exaequanda sunt; dehinc quia plerique quae delicta reprehenderis malevolentia et invidia dicta putant, ubi de magna virtute atque gloria bonorum memores, quae sibi quisque facilia factu putat, aequo animo accipit, supra ea veluti ficta pro falsis ducit.</p>
<p>
<milestone unit="section" n="3"/>Sed ego adulescentulus initio sicuti plerique studio ad rem publicam latus sum, ibique mihi multa advorsa fuere. nam pro pudore, pro abstinentia, pro virtute audacia largitio avaritia vigebant.
<milestone unit="section" n="4"/>quae tametsi animus aspernabatur insolens malarum artium, tamen inter tanta vitia imbecilla aetas ambitione corrupta tenebatur; ac me,
<milestone unit="section" n="5"/>quom ab reliquorum malis moribus dissentirem, nihilo minus honoris cupido eadem qua ceteros fama atque invidia vexabat.
<milestone unit="chapter" n="4"/>
<milestone unit="section" n="1"/>igitur ubi animus <pb id="p.5"/> ex multis miseriis atque periculis requievit et mihi reliquam aetatem a re publica procul habendam decrevi, non fuit consilium socordia atque desidia bonum otium conterere, neque vero agrum colundo aut venando, servilibus officiis, intentum aetatem agere;
<milestone unit="section" n="2"/>sed a quo incepto studioque me ambitio mala detinuerat, eodem regressus statui res gestas populi Romani carptim, ut quaeque memoria digna videbantur, perscribere, eo magis quod mihi a spe metu partibus rei publicae animus liber erat.</p>
<p>
<milestone unit="section" n="3"/>Igitur de Catilinae coniuratione quam verissume potero paucis absolvam;
<milestone unit="section" n="4"/>nam id facinus in primis ego memorabile existumo sceleris atque periculi novitate.
<milestone unit="section" n="5"/>de quoius hominis moribus pauca prius explananda sunt, quam initium narrandi faciam.</p>
<p>
<milestone unit="chapter" n="5"/>
<milestone unit="section" n="1"/>L. Catilina, nobili genere natus, fuit magna vi et animi et corporis sed ingenio malo pravoque.
<milestone unit="section" n="2"/>huic ab adulescentia bella intestina caedes rapinae discordia civilis grata fuere, ibique iuventutem suam exercuit.
<milestone unit="section" n="3"/>corpus patiens inediae algoris vigiliae supra quam quoiquam credibile est.
<milestone unit="section" n="4"/>animus audax subdolus varius, quoius rei lubet simulator ac dissimulator, alieni adpetens sui profusus, ardens in cupiditatibus; satis eloquentiae, sapientiae parum.
<milestone unit="section" n="5"/>vastus animus inmoderata incredibilia nimis alta semper cupiebat.
<milestone unit="section" n="6"/>hunc post dominationem <pb id="p.6"/>  L. Sullae lubido maxuma invaserat rei publicae capiundae; neque id quibus modis adsequeretur, dum sibi regnum pararet, quicquam pensi habebat.
<milestone unit="section" n="7"/>agitabatur magis magisque in dies animus ferox inopia rei familiaris et conscientia scelerum, quae utraque iis artibus auxerat, quas supra memoravi.
<milestone unit="section" n="8"/>incitabant praeterea corrupti civitatis mores, quos pessuma ac divorsa inter se mala, luxuria atque avaritia, vexabant.</p>
<p>
<milestone unit="section" n="9"/>Res ipsa hortari videtur, quoniam de moribus civitatis tempus admonuit, supra repetere ac paucis instituta maiorum domi militiaeque, quo modo rem publicam habuerint quantamque reliquerint, ut paulatim inmutata ex pulcherruma <atque optuma> pessuma ac flagitiosissuma facta sit, disserere.</p>
<p>
<milestone unit="chapter" n="6"/>
<milestone unit="section" n="1"/>Urbem Romam, sicuti ego accepi, condidere atque habuere initio Troiani, qui Aenea duce profugi sedibus incertis vagabantur, cumque iis Aborigines, genus hominum agreste, sine legibus, sine imperio, liberum atque solutum.
<milestone unit="section" n="2"/>hi postquam in una moenia convenere, dispari genere, dissimili lingua, alius alio more viventes, incredibile memoratu est quam facile coaluerint: <ita brevi multitudo dispersa atque vaga concordia civitas facta erat>.
<milestone unit="section" n="3" />sed postquam res eorum civibus moribus agris aucta satis prospera satisque pollens videbatur, sicuti pleraque mortalium habentur, invidia ex opulentia orta est.
<milestone unit="section" n="4"/>igitur reges populique finitumi bello temptare, <pb id="p.7"/> pauci ex amicis auxilio esse: nam ceteri metu perculsi a periculis aberant.
<milestone unit="section" n="5" />at Romani domi militiaeque intenti festinare, parare, alius alium hortari, hostibus obviam ire, libertatem patriam parentisque armis tegere. post ubi pericula virtute propulerant, sociis atque amicis auxilia portabant, magisque dandis quam accipiundis beneficiis amicitias parabant.
<milestone unit="section" n="6"/>imperium legitumum, nomen imperi regium habebant. delecti, quibus corpus annis infirmum, ingenium sapientia validum erat, rei publicae consultabant: hi vel aetate vel curae similitudine patres appellabantur.
<milestone unit="section" n="7"/>post ubi regium imperium quod initio conservandae libertatis atque augendae rei publicae fuerat, in superbiam dominationemque se convortit, inmutato more annua imperia binosque imperatores sibi fecere: eo modo minume posse putabant per licentiam insolescere animum humanum.</p>
<p>
<milestone unit="chapter" n="7"/>
<milestone unit="section" n="1"/>Sed ea tempestate coepere se quisque magis extollere magisque ingenium in promptu habere.
<milestone unit="section" n="2"/>nam regibus boni quam mali suspectiores sunt, semperque iis aliena virtus formidulosa est.
<milestone unit="section" n="3"/>sed civitas incredibile memoratu est adepta libertate quantum brevi creverit: tanta cupido gloriae incesserat.
<milestone unit="section" n="4"/>iam primum iuventus, simul ac belli patiens erat, in castris per laborem usum militiae discebat, magisque in decoris armis et militaribus equis quam in scortis atque conviviis lubidinem habebant.
<milestone unit="section" n="5"/>igitur talibus viris non labor insolitus, non <pb id="p.8"/> locus ullus asper aut arduos erat, non armatus hostis formidulosus: virtus omnia domuerat.
<milestone unit="section" n="6"/>sed gloriae maxumum certamen inter ipsos erat: se quisque hostem ferire, murum ascendere, conspici, dum tale facinus faceret, properabat. eas divitias, eam bonam famam magnamque nobilitatem putabant. laudis avidi, pecuniae liberales erant; gloriam ingentem, divitias honestas volebant.
<milestone unit="section" n="7"/>memorare possum, quibus in locis maxumas hostium copias populus Romanus parva manu fuderit, quas urbis natura munitas pugnando ceperit, ni ea res longius nos ab incepto traheret.</p>
<p>
<milestone unit="chapter" n="8"/>
<milestone unit="section" n="1"/>Sed profecto fortuna in omni re dominatur; ea res cunctas ex lubidine magis quam ex vero celebrat obscuratque.
<milestone unit="section" n="2" />Atheniensium res gestae, sicuti ego aestumo, satis amplae magnificaeque fuere, verum aliquanto minores tamen quam fama feruntur.
<milestone unit="section" n="3"/>sed quia provenere ibi scriptorum magna ingenia, per terrarum orbem Atheniensium facta pro maxumis celebrantur.
<milestone unit="section" n="4"/>ita eorum qui fecere virtus tanta habetur, quantum eam verbis potuere extollere praeclara ingenia.
<milestone unit="section" n="5"/>at populo Romano numquam ea copia fuit, quia prudentissumus quisque maxume negotiosus erat, ingenium nemo sine corpore exercebat, optumus quisque facere quam dicere, sua ab <pb id="p.9" /> aliis bene facta laudari quam ipse aliorum narrare malebat.</p>
<p>
<milestone unit="chapter" n="9"/>
<milestone unit="section" n="1"/>Igitur domi militiaeque boni mores colebantur; concordia maxuma, minuma avaritia erat; ius bonumque apud eos non legibus magis quam natura valebat.
<milestone unit="section" n="2"/>iurgia discordias simultates cum hostibus exercebant, cives cum civibus de virtute certabant. in suppliciis deorum magnifici, domi parci, in amicos fideles erant.
<milestone unit="section" n="3"/>duabus his artibus, audacia in bello, ubi pax evenerat aequitate, seque remque publicam curabant.
<milestone unit="section" n="4"/>quarum rerum ego maxuma documenta haec habeo, quod in bello saepius vindicatum est in eos, qui contra imperium in hostem pugnaverant quique tardius revocati proelio excesserant, quam qui signa relinquere aut pulsi loco cedere ausi erant;
<milestone unit="section" n="5"/>in pace vero quod beneficiis magis quam metu imperium agitabant et accepta iniuria ignoscere quam persequi malebant.</p>
<p>
<milestone unit="chapter" n="10"/>
<milestone unit="section" n="1"/>Sed ubi labore atque iustitia res publica crevit, reges magni bello domiti, nationes ferae et populi ingentes vi subacti, Carthago aemula imperi Romani ab stirpe interiit, cuncta maria terraeque patebant, saevire fortuna ac miscere omnia coepit.
<milestone unit="section" n="2" />qui labores, pericula, dubias atque asperas res facile toleraverant, iis otium divitiaeque, optanda alias, oneri miseriaeque fuere.
<milestone unit="section" n="3"/>igitur primo pecuniae, deinde imperi cupido crevit: ea quasi materies omnium malorum fuere. namque avaritia fidem probitatem ceterasque artis bonas subvortit;
<milestone unit="section" n="4" />pro his superbiam, crudelitatem, deos neglegere, omnia venalia habere edocuit.
<milestone unit="section" n="5"/>ambitio multos mortalis falsos fieri <pb id="p.10"/> subegit, aliud clausum in pectore aliud in lingua promptum habere, amicitias inimicitiasque non ex re sed ex commodo aestumare, magisque voltum quam ingenium bonum habere.
<milestone unit="section" n="6"/>haec primo paulatim crescere, interdum vindicari; post ubi contagio quasi pestilentia invasit, civitas inmutata, imperium ex iustissumo atque optumo crudele intolerandumque factum.</p>
<p>
<milestone unit="chapter" n="11"/>
<milestone unit="section" n="1"/>Sed primo magis ambitio quam avaritia animos hominum exercebat, quod tamen vitium propius virtutem erat.
<milestone unit="section" n="2"/>nam gloriam honorem imperium bonus et ignavos aeque sibi exoptant; sed ille vera via nititur, huic quia bonae artes desunt, dolis atque fallaciis contendit.
<milestone unit="section" n="3"/>avaritia pecuniae studium habet, quam nemo sapiens concupivit: ea quasi venenis malis inbuta corpus animumque virilem effeminat, semper infinita <et> insatiabilis est, neque copia neque inopia minuitur.
<milestone unit="section" n="4"/>sed postquam L. Sulla armis recepta re publica bonis initiis malos eventus habuit, rapere omnes <omnes> trahere, domum alius alius agros cupere, neque modum neque modestiam victores habere, foeda crudeliaque in civis facinora facere.
<milestone unit="section" n="5"/>huc adcedebat quod L. Sulla exercitum, quem in Asia ductaverat, quo sibi fidum faceret, contra morem maiorum luxuriose nimisque liberaliter habuerat. loca amoena voluptaria facile in otio ferocis militum animos molliverant:
<milestone unit="section" n="6"/>ibi primum insuevit exercitus <pb id="p.11"/> populi Romani amare potare, signa tabulas pictas vasa caelata mirari, ea privatim et publice rapere, delubra spoliare, sacra profanaque omnia polluere.
<milestone unit="section" n="7"/>igitur ii milites, postquam victoriam adepti sunt, nihil reliqui victis fecere.
<milestone unit="section" n="8"/>quippe secundae res sapientium animos fatigant: ne illi corruptis moribus victoriae temperarent.</p>
<p>
<milestone unit="chapter" n="12"/>
<milestone unit="section" n="1"/>Postquam divitiae honori esse coepere et eas gloria imperium potentia sequebatur, hebescere virtus, paupertas probro haberi, innocentia pro malevolentia duci coepit.
<milestone unit="section" n="2"/>igitur ex divitiis iuventutem luxuria atque avaritia cum superbia invasere: rapere consumere, sua parvi pendere aliena cupere, pudorem pudicitiam, divina atque humana promiscua, nihil pensi neque moderati habere.
<milestone unit="section" n="3"/>operae pretium est, quom domos atque villas cognoveris in urbium modum exaedificatas, visere templa deorum, quae nostri maiores religiosissumi mortales fecere.
<milestone unit="section" n="4" />verum illi delubra deorum pietate, domos suas gloria decorabant, neque victis quicquam praeter iniuriae licentiam eripiebant.
<milestone unit="section" n="5"/>at hi contra, ignavissumi homines, per summum scelus omnia ea sociis adimere, quae fortissumi viri victores reliquerant: proinde quasi iniuriam facere id demum esset imperio uti.
<milestone unit="chapter" n="13"/>
<milestone unit="section" n="1"/>nam quid ea memorem, quae nisi iis qui videre nemini credibilia sunt, a privatis compluribus subvorsos montis, maria <pb id="p.12"/> constrata esse?
<milestone unit="section" n="2"/>quibus mihi videntur ludibrio fuisse divitiae: quippe quas honeste habere licebat, abuti per turpitudinem properabant.
<milestone unit="section" n="3"/>sed lubido stupri ganeae ceterique cultus non minor incesserat: viri muliebria pati, mulieres pudicitiam in propatulo habere; vescendi causa terra marique omnia exquirere; dormire prius quam somni cupido esset; non famem aut sitim, neque frigus neque lassitudinem opperiri, sed ea omnia luxu antecapere.
<milestone unit="section" n="4"/>haec iuventutem, ubi familiares opes defecerant,
<milestone unit="section" n="5" />ad facinora incendebant: animus inbutus malis artibus haud facile lubidinibus carebat; eo profusius omnibus modis quaestui atque sumptui deditus erat.</p>
<p>
<milestone unit="chapter" n="14"/>
<milestone unit="section" n="1"/>In tanta tamque corrupta civitate Catilina, id quod factu facillumum erat, omnium flagitiorum atque facinorum circum se tamquam stipatorum catervas habebat.
<milestone unit="section" n="2"/>nam quicumque inpudicus adulter ganeo manu ventre pene bona patria laceraverat, quique alienum aes grande conflaverat, quo flagitium aut facinus redimeret,
<milestone unit="section" n="3"/>praeterea omnes undique parricidae sacrilegi convicti iudiciis aut pro factis iudicium timentes, ad hoc quos manus atque lingua periurio aut sanguine civili alebat, postremo omnes quos flagitium egestas conscius animus exagitabat, ii Catilinae proxumi familiaresque erant.
<milestone unit="section" n="4"/>quod si quis etiam a culpa vacuos in amicitiam eius inciderat, cottidiano usu atque illecebris <pb id="p.13"/> facile par similisque ceteris efficiebatur.
<milestone unit="section" n="5"/>sed maxume adulescentium familiaritates adpetebat: eorum animi molles et aetate fluxi dolis haud difficulter capiebantur.
<milestone unit="section" n="6"/>nam ut quoiusque studium ex aetate flagrabat, aliis scorta praebere, aliis canes atque equos mercari; postremo neque sumptui neque modestiae suae parcere, dum illos obnoxios fidosque sibi faceret.
<milestone unit="section" n="7"/>scio fuisse nonnullos, qui ita existumarent iuventutem, quae domum Catilinae frequentabat, parum honeste pudicitiam habuisse; sed ex aliis rebus magis quam quod quoiquam id compertum foret haec fama valebat.</p>
<p>
<milestone unit="chapter" n="15"/>
<milestone unit="section" n="1"/>Iam primum adulescens Catilina multa nefanda stupra fecerat, cum virgine nobili, cum sacerdote Vestae, alia huiusce modi contra ius fasque.
<milestone unit="section" n="2"/>postremo captus amore Aureliae Orestillae, quoius praeter formam nihil umquam bonus laudavit, quod ea nubere illi dubitabat timens privignum adulta aetate, pro certo creditur necato filio vacuam domum scelestis nuptiis fecisse.
<milestone unit="section" n="3"/>quae quidem res mihi in primis videtur causa fuisse facinus maturandi.
<milestone unit="section" n="4"/>namque animus inpurus, dis hominibusque infestus, neque vigiliis neque quietibus sedari poterat: ita conscientia mentem excitam vastabat.
<milestone unit="section" n="5"/>igitur colos ei exanguis, foedi oculi, citus modo modo tardus incessus: prorsus in facie voltuque vecordia inerat.</p>
<p>
<milestone unit="chapter" n="16"/>
<milestone unit="section" n="1"/>Sed iuventutem, quam, ut supra diximus, illexerat, multis modis mala facinora edocebat.
<milestone unit="section" n="2"/>ex illis testis signatoresque falsos commodare; fidem fortunas <pb id="p.14"/> pericula vilia habere; post ubi eorum famam atque pudorem adtriverat, maiora alia imperabat.
<milestone unit="section" n="3" />si causa peccandi in praesens minus suppetebat, nihilo minus insontis sicuti sontis circumvenire iugulare: scilicet ne per otium torpescerent manus aut animus, gratuito potius malus atque crudelis erat.</p>
<p>
<milestone unit="section" n="4"/>His amicis sociisque confisus Catilina, simul quod aes alienum per omnis terras ingens erat et quod plerique Sullani milites, largius suo usi, rapinarum et victoriae veteris memores civile bellum exoptabant, opprimundae rei publicae consilium cepit.
<milestone unit="section" n="5"/>in Italia nullus exercitus, Cn. Pompeius in extremis terris bellum gerebat; ipsi consulatum petenti magna spes, senatus nihil sane intentus: tutae tranquillaeque res omnes, sed ea prorsus opportuna Catilinae.</p>
<p>
<milestone unit="chapter" n="17"/>
<milestone unit="section" n="1"/>Igitur circiter kalendas Iunias L. Caesare et C. Figulo consulibus primo singulos appellare; hortari alios alios temptare; opes suas, inparatam rem publicam, magna praemia coniurationis docere.
<milestone unit="section" n="2"/>ubi satis explorata sunt quae voluit, in unum omnis convocat, quibus maxuma necessitudo et plurumum audaciae inerat.
<milestone unit="section" n="3"/>eo convenere senatorii ordinis P. Lentulus Sura, P. Autronius, L. Cassius Longinus, C. Cethegus, P. et Ser. Sullae Ser. filii, L. Vargunteius, Q. Annius, M. Porcius Laeca, L. Bestia,
<milestone unit="section" n="4"/>Q. Curius; praeterea ex equestri ordine M. Fulvius Nobilior, L. Statilius, P. Gabinius Capito, C. Cornelius; ad hoc multi ex coloniis et municipiis domi nobiles.
<milestone unit="section" n="5"/>erant praeterea complures paulo occultius consili huiusce participes nobiles, quos magis dominationis spes hortabatur quam inopia aut alia necessitudo.
<milestone unit="section" n="6"/>ceterum iuventus pleraque sed maxume nobilium Catilinae inceptis favebat: quibus in otio vel magnifice <pb id="p.15"/> vel molliter vivere copia erat; incerta pro certis, bellum quam pacem malebant.
<milestone unit="section" n="7" />fuere item ea tempestate qui crederent M. Licinium Crassum non ignarum eius consili fuisse: quia Cn. Pompeius, invisus ipsi, magnum exercitum ductabat, quoiusvis opes voluisse contra illius potentiam crescere, simul confisum, si coniuratio valuisset, facile apud illos principem se fore.</p>
<p>
<milestone unit="chapter" n="18"/>
<milestone unit="section" n="1"/>Sed antea item coniuravere pauci contra rem publicam, in quibus Catilina fuit.
<milestone unit="section" n="2"/>de qua quam verissume potero dicam. L. Tullo et M'. Lepido consulibus P. Autronius et P. Sulla designati consules legibus ambitus interrogati poenas dederant.
<milestone unit="section" n="3"/>post paulo Catilina pecuniarum repetundarum reus prohibitus erat consulatum petere, quod intra legitumos dies profiteri nequiverat.
<milestone unit="section" n="4"/>erat eodem tempore Cn. Piso, adulescens nobilis, summae audaciae, egens, factiosus, quem ad perturbandam rem publicam inopia atque mali mores stimulabant.
<milestone unit="section" n="5"/>cum hoc Catilina et Autronius circiter Nonas Decembris consilio communicato parabant in Capitolio Kalendis Ianuariis L. Cottam et L. Torquatum consules interficere, ipsi fascibus correptis Pisonem cum exercitu ad optinendas duas Hispanias mittere.
<milestone unit="section" n="6"/>ea re cognita rursus in Nonas Februarias consilium caedis transtulerant.
<milestone unit="section" n="7"/>iam tum non consulibus modo, sed plerisque senatoribus perniciem machinabantur.
<milestone unit="section" n="8"/>quod ni Catilina maturasset pro curia signum sociis dare, eo die post conditam urbem Romam pessumum facinus patratum foret. quia nondum frequentes armati convenerant, ea res consilium diremit.
<milestone unit="chapter" n="19"/>
<milestone unit="section" n="1"/>postea Piso in citeriorem Hispaniam quaestor pro praetore missus est adnitente Crasso, quod eum infestum inimicum Cn. Pompeio cognoverat. neque tamen senatus provinciam invitus dederat,
<milestone unit="section" n="2"/>quippe <pb id="p.16"/> foedum hominem a re publica procul esse volebat, simul quia boni complures praesidium in eo putabant et iam tum potentia Pompei formidulosa erat.
<milestone unit="section" n="3"/>sed is Piso in provincia ab equitibus Hispanis, quos in exercitu ductabat, iter faciens occisus est.
<milestone unit="section" n="4"/>sunt qui ita dicant imperia eius iniusta superba crudelia barbaros nequivisse pati; alii autem,
<milestone unit="section" n="5" />equites illos, Cn. Pompei veteres fidosque clientis, voluntate eius Pisonem aggressos: numquam Hispanos praeterea tale facinus fecisse, sed imperia saeva multa antea perpessos. nos eam rem in medio relinquemus.
<milestone unit="section" n="6"/>de superiore coniuratione satis dictum.</p>
<p>
<milestone unit="chapter" n="20"/>
<milestone unit="section" n="1"/>Catilina ubi eos, quos paulo ante memoravi, convenisse videt, tametsi, cum singulis multa saepe egerat, tamen in rem fore credens univorsos appellare et cohortari, in abditam partem aedium secedit atque ibi omnibus arbitris procul amotis orationem huiusce modi habuit:</p>
<p>
<milestone unit="section" n="2"/>'Ni virtus fidesque vostra spectata mihi forent, nequiquam opportuna res cecidisset; spes magna, dominatio in manibus frustra fuissent, neque ego per ignaviam aut vana ingenia incerta pro certis captarem.
<milestone unit="section" n="3"/>sed quia multis et magnis tempestatibus vos cognovi fortis fidosque mihi, eo animus ausus est maxumum atque pulcherrumum facinus incipere, simul quia vobis eadem quae mihi bona malaque esse intellexi; nam idem velle atque idem nolle,
<milestone unit="section" n="4"/>ea demum firma amicitia est.</p> <pb id="p.17"/>
<p>
<milestone unit="section" n="5"/>Sed ego quae mente agitavi, omnes iam antea divorsi audistis.
<milestone unit="section" n="6"/>ceterum mihi in dies magis animus accenditur, quom considero, quae condicio vitae futura sit, nisi nosmet ipsi vindicamus in libertatem.
<milestone unit="section" n="7"/>nam postquam res publica in paucorum potentium ius atque dicionem concessit, semper illis reges tetrarchae vectigales esse, populi nationes stipendia pendere; ceteri omnes, strenui boni, nobiles atque ignobiles, volgus fuimus sine gratia, sine auctoritate, iis obnoxii, quibus, si res publica valeret, formidini essemus.
<milestone unit="section" n="8" />itaque omnis gratia potentia honos divitiae apud illos sunt aut ubi illi volunt; nobis reliquere pericula repulsas iudicia egestatem.
<milestone unit="section" n="9"/>quae quo usque tandem patiemini, o fortissumi viri? nonne emori per virtutem praestat quam vitam miseram atque inhonestam, ubi alienae superbiae ludibrio fueris,
<milestone unit="section" n="10"/>per dedecus amittere? verum enim vero, pro deum atque hominum fidem, victoria in manu nobis est, viget aetas, animus valet; contra illis annis atque divitiis omnia consenuerunt. tantummodo incepto opus est, cetera res expediet.
<milestone unit="section" n="11"/>etenim quis mortalium, quoi virile ingenium est, tolerare potest illis divitias superare, quas profundant in extruendo mari et montibus coaequandis, nobis rem familiarem etiam ad necessaria deesse? illos binas aut amplius domos continuare, nobis larem familiarem nusquam ullum esse?
<milestone unit="section" n="12"/>quom tabulas signa toreumata emunt, nova diruunt, alia aedificant, postremo omnibus modis pecuniam trahunt vexant, tamen summa lubidine divitias suas vincere nequeunt.
<milestone unit="section" n="13" />at nobis est domi inopia, foris aes alienum, <pb id="p.18"/> mala res, spes multo asperior: denique quid reliqui habemus praeter miseram animam?</p>
<p>
<milestone unit="section" n="14"/>Quin igitur expergiscimini? en illa, illa quam saepe optastis libertas, praeterea divitiae decus gloria in oculis sita sunt; fortuna omnia ea victoribus praemia posuit.
<milestone unit="section" n="15"/>res tempus pericula egestas belli spolia magnifica magis quam oratio mea vos hortantur.
<milestone unit="section" n="16" />vel imperatore vel milite me utimini: neque animus neque corpus a vobis aberit.
<milestone unit="section" n="17"/>haec ipsa, ut spero, vobiscum una consul agam, nisi forte me animus fallit et vos servire magis quam imperare parati estis.'</p>
<p>
<milestone unit="chapter" n="21"/>
<milestone unit="section" n="1"/>Postquam accepere ea homines, quibus mala abunde omnia erant, sed neque res neque spes bona ulla, tametsi illis quieta movere magna merces videbatur, tamen postulavere plerique, ut proponeret, quae condicio belli foret, quae praemia armis peterent, quid ubique opis aut spei haberent.
<milestone unit="section" n="2"/>tum Catilina polliceri tabulas novas, proscriptionem locupletium, magistratus, sacerdotia, rapinas, alia omnia, quae bellum atque lubido victorum fert;
<milestone unit="section" n="3"/>praeterea esse in Hispania citeriore Pisonem, in Mauretania cum exercitu P. Sittium Nucerinum, consili sui participes; petere consulatum C. Antonium, quem sibi collegam fore speraret, hominem et familiarem et omnibus necessitudinibus circumventum; cum eo se consulem initium agundi facturum.
<milestone unit="section" n="4"/>ad hoc maledictis increpabat omnis bonos, suorum unum quemque nominans laudare: admonebat alium egestatis, alium cupiditatis suae, compluris periculi aut ignominiae, multos victoriae Sullanae, quibus ea praedae fuerat.
<milestone unit="section" n="5"/>postquam omnium animos alacris videt, cohortatus, ut petitionem suam curae haberent, conventum <pb id="p.19"/> dimisit.
<milestone unit="chapter" n="22"/>
<milestone unit="section" n="1"/>fuere ea tempestate qui dicerent Catilinam oratione habita, quom ad ius iurandum popularis sceleris sui adigeret, humani corporis sanguinem vino permixtum in pateris circumtulisse:
<milestone unit="section" n="2"/>inde quom post execrationem omnes degustavissent, sicuti in sollemnibus sacris fieri consuevit, aperuisse consilium suom, atque eo [dict]ita[re] fecisse, quo inter se fidi magis forent alius alii tanti facinoris conscii.
<milestone unit="section" n="3" />nonnulli ficta et haec et multa praeterea existumabant ab iis, qui Ciceronis invidiam quae postea orta est leniri credebant atrocitate sceleris eorum, qui poenas dederant. nobis ea res pro magnitudine parum comperta est.</p>
<p>
<milestone unit="chapter" n="23"/>
<milestone unit="section" n="1"/>Sed in ea coniuratione fuit Q. Curius, natus haud obscuro loco, flagitiis atque facinoribus coopertus, quem censores senatu probri gratia moverant.
<milestone unit="section" n="2"/>huic homini non minor vanitas inerat quam audacia: neque reticere quae audierat, neque suamet ipse scelera occultare, prorsus neque dicere neque facere quicquam pensi habebat.
<milestone unit="section" n="3"/>erat ei cum Fulvia, muliere nobili, stupri vetus consuetudo. quoi cum minus gratus esset, quia inopia minus largiri poterat, repente glorians maria montisque polliceri coepit et minari interdum ferro, ni sibi obnoxia foret, postremo ferocius agitare quam solitus erat.
<milestone unit="section" n="4"/>at Fulvia insolentia<e> Curi causa cognita tale periculum rei publicae haud occultum habuit, sed sublato auctore de Catilinae coniuratione quae quoque modo audierat compluribus narravit.</p> <pb id="p.20"/>
<p>
<milestone unit="section" n="5"/>Ea res in primis studia hominum accendit ad consulatum mandandum M. Tullio Ciceroni.
<milestone unit="section" n="6"/>namque antea pleraque nobilitas invidia aestuabat, et quasi pollui consulatum credebant, si eum quamvis egregius homo novos adeptus foret. sed ubi periculum advenit, invidia atque superbia post fuere.
<milestone unit="chapter" n="24"/>
<milestone unit="section" n="1"/>igitur comitiis habitis consules declarantur M. Tullius et C. Antonius. quod factum primo popularis coniurationis concusserat.
<milestone unit="section" n="2"/>neque tamen Catilinae furor minuebatur, sed in dies plura agitare: arma per Italiam locis opportunis parare, pecuniam sua aut amicorum fide sumptam mutuam Faesulas ad Manlium quendam portare, qui postea princeps fuit belli faciundi.
<milestone unit="section" n="3"/>ea tempestate plurumos quoiusque generis homines adscivisse sibi dicitur, mulieres etiam aliquot, quae primo ingentis sumptus stupro corporis toleraverant, post ubi aetas tantummodo quaestui neque luxuriae modum fecerat, aes alienum grande conflaverant.
<milestone unit="section" n="4"/>per eas se Catilina credebat posse servitia urbana sollicitare, urbem incendere, viros earum vel adiungere sibi vel interficere.</p>
<p>
<milestone unit="chapter" n="25"/>
<milestone unit="section" n="1"/>Sed in iis erat Sempronia, quae multa saepe virilis audaciae facinora commiserat.
<milestone unit="section" n="2"/>haec mulier genere atque forma, praeterea viro liberis satis fortunata fuit; litteris Graecis Latinis docta, psallere [et] saltare <pb id="p.21"/> elegantius quam necesse est probae, multa alia, quae instrumenta luxuriae sunt.
<milestone unit="section" n="3"/>sed ei cariora semper omnia quam decus atque pudicitia fuit; pecuniae an famae minus parceret, haud facile discerneres; lubido sic accensa, ut saepius peteret viros quam peteretur.
<milestone unit="section" n="4"/>sed ea saepe antehac fidem prodiderat, creditum abiuraverat, caedis conscia fuerat: luxuria atque inopia praeceps abierat.
<milestone unit="section" n="5" />verum ingenium eius haud absurdum: posse versus facere, iocum movere, sermone uti vel modesto vel molli vel procaci; prorsus multae facetiae multusque lepos inerat.</p>
<p>
<milestone unit="chapter" n="26"/>
<milestone unit="section" n="1"/>His rebus conparatis Catilina nihilo minus in proxumum annum consulatum petebat, sperans, si designatus foret, facile se ex voluntate Antonio usurum. neque interea quietus erat, sed omnibus modis insidias parabat Ciceroni.
<milestone unit="section" n="2"/>neque illi tamen ad cavendum dolus aut astutiae deerant.
<milestone unit="section" n="3"/>namque a principio' consulatus sui multa pollicendo per Fulviam effecerat, ut Q. Curius, de quo paulo ante memoravi, consilia Catilinae sibi proderet;
<milestone unit="section" n="4"/>ad hoc collegam suom Antonium pactione provinciae perpulerat, ne contra rem publicam sentiret; circum se praesidia amicorum atque clientium occulte habebat.
<milestone unit="section" n="5" />postquam dies comitiorum venit et Catilinae neque petitio neque insidiae quas consulibus in campo fecerat prospere cessere, constituit bellum facere et extrema omnia experiri, quoniam quae occulte temptaverat aspera foedaque evenerant.</p>
<p>
<milestone unit="chapter" n="27"/>
<milestone unit="section" n="1"/>Igitur C. Manlium Faesulas atque in eam partem Etruriae, Septimium quendam Camertem in agrum Picenum, C. Iulium in Apuliam dimisit, praeterea alium <pb id="p.22"/> alio, quem ubique opportunum sibi fore credebat.
<milestone unit="section" n="2"/>interea Romae multa simul moliri: consulibus insidias tendere, parare incendia, opportuna loca armatis hominibus obsidere; ipse cum telo esse, item alios iubere, hortari uti semper intenti paratique essent; dies noctisque festinare, vigilare, neque insomniis neque labore fatigari.
<milestone unit="section" n="3"/>postremo, ubi multa agitanti nihil procedit, rursus intempesta nocte coniurationis principes convocat per M. Porcium Laecam,
<milestone unit="section" n="4"/>ibique multa de ignavia eorum questus docet se Manlium praemisisse ad eam multitudinem, quam ad capiunda arma paraverat, item alios in alia loca opportuna, qui initium belli facerent, seque ad exercitum proficisci cupere, si prius Ciceronem oppressisset: eum suis consiliis multum officere.
<milestone unit="chapter" n="28"/>
<milestone unit="section" n="1"/>igitur perterritis ac dubitantibus ceteris C. Cornelius eques Romanus operam suam pollicitus et cum eo L. Vargunteius senator constituere ea nocte paulo post cum armatis hominibus sicuti salutatum introire ad Ciceronem ac de inproviso domi suae inparatum confodere.
<milestone unit="section" n="2"/>Curius ubi intellegit, quantum periculum consuli inpendeat, propere per Fulviam Ciceroni dolum qui parabatur enuntiat.
<milestone unit="section" n="3"/>ita illi ianua prohibiti tantum facinus frustra susceperant.</p>
<p>
<milestone unit="section" n="4"/>Interea Manlius in Etruria plebem sollicitare, egestate simul ac dolore iniuriae novarum rerum cupidam, quod Sullae dominatione agros bonaque omnia amiserat, praeterea latrones quoiusque generis, quorum in ea regione magna copia erat, nonnullos ex Sullanis coloniis, quibus lubido atque luxuria ex magnis rapinis nihil reliqui fecerant.</p>
<p>
<milestone unit="chapter" n="29"/>
<milestone unit="section" n="1"/>Ea cum Ciceroni nuntiarentur, ancipiti malo permotus, quod neque urbem ab insidiis privato consilio longius tueri poterat neque, exercitus Manli quantus aut quo consilio foret, satis compertum habebat, rem ad <pb id="p.23"/> senatum refert, iam antea volgi rumoribus exagitatam. itaque,
<milestone unit="section" n="2"/>quod plerumque in atroci negotio solet, senatus decrevit, darent operam consules, ne quid res publica detrimenti caperet.
<milestone unit="section" n="3"/>ea potestas per senatum more Romano magistratui maxuma permittitur: exercitum parare, bellum gerere, coercere omnibus modis socios atque civis, domi militiaeque imperium atque iudicium summum habere; aliter sine populi iussu nullius earum rerum consuli ius est.</p>
<p>
<milestone unit="chapter" n="30"/>
<milestone unit="section" n="1"/>Post paucos dies L. Saenius senator in senatu litteras recitavit, quas Faesulis adlatas sibi dicebat, in quibus scriptum erat C. Manlium arma cepisse cum magna multitudine ante diem VI Kalendas Novembris. simul,
<milestone unit="section" n="2"/>id quod in tali re solet, alii portenta atque prodigia nuntiabant, alii conventus fieri, arma portari, Capuae atque in Apulia servile bellum moveri.
<milestone unit="section" n="3"/>igitur senati decreto Q. Marcius Rex Faesulas, Q. Metellus Creticus in Apuliam
<milestone unit="section" n="4"/>circumque ea loca missi — hi utrique ad urbem imperatores erant, impediti ne triumpharent calumnia paucorum, quibus omnia honesta atque inhonesta vendere mos erat —,
<milestone unit="section" n="5"/>sed praetores Q. Pompeius Rufus Capuam, Q. Metellus Celer in agrum Picenum, iisque permissum, uti pro tempore atque periculo exercitum conpararent.
<milestone unit="section" n="6"/>ad hoc, si quis indicavisset de coniuratione, quae contra rem publicam facta erat, praemium servo libertatem et sestertia centum, libero inpunitatem eius rei et sestertia ducenta [milia],
<milestone unit="section" n="7"/>itemque decrevere, uti gladiatoriae familiae Capuam et in cetera municipia distribuerentur pro quoiusque opibus, Romae <pb id="p.24"/> per totam urbem vigiliae haberentur iisque minores magistratus praeessent.</p>
<p>
<milestone unit="chapter" n="31"/>
<milestone unit="section" n="1"/>Quis rebus permota civitas atque inmutata urbis facies erat. ex summa laetitia atque lascivia, quae diuturna quies pepererat,
<milestone unit="section" n="2"/>repente omnis tristitia invasit: festinare, trepidare, neque loco neque homini quoiquam satis credere, neque bellum gerere neque pacem habere, suo quisque metu pericula metiri.
<milestone unit="section" n="3"/>ad hoc mulieres, quibus rei publicae magnitudine belli timor insolitus incesserat, adflictare sese, manus supplices ad caelum tendere, miserari parvos liberos, rogitare omnia, <omni rumore> pavere, <adripere omnia> superbia atque deliciis omissis, sibi patriaeque diffidere.</p>
<p>
<milestone unit="section" n="4"/>At Catilinae crudelis animus eadem illa movebat, tametsi praesidia parabantur et ipse lege Plautia interrogatus erat ab L. Paulo.
<milestone unit="section" n="5"/>postremo dissimulandi causa aut sui expurgandi, sicut iurgio lacessitus foret, in senatum venit.
<milestone unit="section" n="6"/>tum M. Tullius consul, sive praesentiam eius timens sive ira conmotus, orationem habuit luculentam atque utilem rei publicae, quam postea scriptam edidit.
<milestone unit="section" n="7"/>sed ubi ille adsedit, Catilina, ut erat paratus ad dissimulanda omnia, demisso voltu, voce supplici postulare <a> patribus coepit, ne quid de se temere crederent: ea familia ortum, ita se ab adulescentia vitam instituisse, ut omnia bona in spe haberet; ne existumarent sibi, patricio homini, quoius ipsius atque maiorum pluruma beneficia in plebem Romanam essent, perdita re publica opus esse, quom eam servaret M. Tullius, inquilinus civis urbis Romae.
<milestone unit="section" n="8"/>ad hoc male dicta alia <pb id="p.25"/> quom adderet, obstrepere omnes, hostem atque parricidam vocare.
<milestone unit="section" n="9"/>tum ille furibundus 'quoniam quidem circumventus' inquit 'ab inimicis praeceps agor,
<milestone unit="chapter" n="32"/>
<milestone unit="section" n="1"/>incendium meum ruina restinguam.' deinde se ex curia domum proripuit. ibi multa ipse secum volvens, quod neque insidiae consuli procedebant et ab incendio intellegebat urbem vigiliis munitam, optumum factu credens exercitum augere ac, prius quam legiones scriberentur, multa antecapere, quae bello usui forent, nocte intempesta cum paucis in Manliana castra profectus est.
<milestone unit="section" n="2"/>sed Cethego atque Lentulo ceterisque, quorum cognoverat promptam audaciam, mandat, quibus rebus possent, opes factionis confirment, insidias consuli maturent, caedem incendia aliaque belli facinora parent: sese propediem cum magno exercitu ad urbem accessurum.</p>
<p>
<milestone unit="section" n="3"/>Dum haec Romae geruntur, C. Manlius ex suo numero legatos ad Marcium Regem mittit cum mandatis huiusce modi:</p>
<p>
<milestone unit="chapter" n="33"/>
<milestone unit="section" n="1"/>'Deos hominesque testamur, imperator, nos arma neque contra patriam cepisse neque quo periculum aliis faceremus, sed uti corpora nostra ab iniuria tuta forent, qui miseri, egentes violentia atque crudelitate faeneratorum plerique patria, sed omnes fama atque fortunis expertes sumus. neque quoiquam nostrum licuit more maiorum lege uti neque amisso patrimonio liberum corpus habere: tanta saevitia faeneratorum atque praetoris fuit.
<milestone unit="section" n="2" />saepe maiores vostrum, miseriti plebis Romanae, decretis suis inopiae eius opitulati sunt, ac novissume memoria nostra propter magnitudinem aeris alieni volentibus omnibus bonis argentum aere solutum est. <pb id="p.26"/>
<milestone unit="section" n="3"/>saepe ipsa plebs, aut dominandi studio permota aut superbia magistratuum, armata a patribus secessit.
<milestone unit="section" n="4"/>at nos non imperium neque divitias petimus, quarum rerum causa bella atque certamina omnia inter mortalis sunt, sed libertatem, quam nemo bonus nisi cum anima simul amittit.
<milestone unit="section" n="5"/>te atque senatum obtestamur, consulatis miseris civibus, legis praesidium quod iniquitas praetoris eripuit restituatis, neve nobis eam neccessitudinem inponatis, ut quaeramus, quonam modo maxume ulti sanguinem nostrum pereamus.'</p>
<p>
<milestone unit="chapter" n="34"/>
<milestone unit="section" n="1"/>Ad haec Q. Marcius respondit, si quid ab senatu petere vellent, ab armis discedant, Romam supplices proficiscantur: ea mansuetudine atque misericordia senatum populi Romani semper fuisse, ut nemo umquam ab eo frustra auxilium petiverit.</p>
<p>
<milestone unit="section" n="2"/>At Catilina ex itinere plerisque consularibus, praeterea optumo quoique litteras mittit: se falsis criminibus circumventum, quoniam factioni inimicorum resistere nequiverit, fortunae cedere, Massiliam in exilium proficisci, non quo sibi tanti sceleris conscius esset, sed uti res publica quieta foret neve ex sua contentione seditio oreretur.
<milestone unit="section" n="3" />ab his longe divorsas litteras Q. Catulus in senatu recitavit, quas sibi nomine Catilinae redditas dicebat. earum exemplum infra scriptum est.</p>
<p>
<milestone unit="chapter" n="35"/>
<milestone unit="section" n="1"/>'L. Catilina Q. Catulo. Egregia tua fides, re cognita, grata mihi magnis in meis periculis, fiduciam commendationi meae tribuit.
<milestone unit="section" n="2"/>quam ob rem defensionem in novo consilio non statui parare: satisfactionem ex nulla conscientia de culpa proponere decrevi, quam me dius fidius veram licet cognoscas.
<milestone unit="section" n="3"/>iniuriis contumeliisque concitatus, quod fructu laboris industriaeque meae <pb id="p.27"/> privatus statum dignitatis non obtinebam, publicam miserorum causam pro mea consuetudine suscepi, non quin aes alienum meis nominibus ex possessionibus solvere non possem — et alienis nominibus liberalitas Orestillae suis filiaeque copiis persolveret — sed quod non dignos homines honore honestatos videbam meque falsa suspicione alienatum esse sentiebam.
<milestone unit="section" n="4"/>hoc nomine satis honestas pro meo casu spes reliquae dignitatis conservandae sum secutus.
<milestone unit="section" n="5"/>plura quom scribere vellem, nuntiatum est vim mihi parari.
<milestone unit="section" n="6"/>nunc Orestillam commendo tuaeque fidei trado; eam ab iniuria defendas, per liberos tuos rogatus. haveto.'</p>
<p>
<milestone unit="chapter" n="36"/>
<milestone unit="section" n="1"/>Sed ipse paucos dies conmoratus apud C. Flaminium in agro Arretino, dum vicinitatem antea sollicitatam armis exornat, cum fascibus atque aliis imperi insignibus in castra ad Manlium contendit.
<milestone unit="section" n="2"/>haec ubi Romae comperta sunt, senatus Catilinam et Manlium hostis iudicat, ceterae multitudini diem statuit, ante quam sine fraude liceret ab armis discedere praeter rerum capitalium condemnatis.
<milestone unit="section" n="3"/>praeterea decernit, uti consules dilectum habeant, Antonius cum exercitu Catilinam persequi maturet, Cicero urbi praesidio sit.</p>
<p>
<milestone unit="section" n="4"/>Ea tempestate mihi imperium populi Romani multo maxume miserabile visum est. quoi quom ad occasum ab ortu solis omnia domita armis parerent, domi otium atque divitiae, quae prima mortales putant, adfluerent, fuere tamen cives, qui seque remque publicam <pb id="p.28"/> obstinatis animis perditum irent.
<milestone unit="section" n="5" />namque duobus senati decretis ex tanta multitudine neque praemio inductus coniurationem patefecerat neque ex castris Catilinae quisquam omnium discesserat: tanta vis morbi atque uti tabes plerosque civium animos invaserat.
<milestone unit="chapter" n="37"/>
<milestone unit="section" n="1"/>neque solum illis aliena mens erat, qui conscii coniurationis fuerant, sed omnino cuncta plebes novarum rerum studio Catilinae incepta probabat.
<milestone unit="section" n="2"/>id adeo more suo videbatur facere.
<milestone unit="section" n="3"/>nam semper in civitate, quibus opes nullae sunt, bonis invident, malos extollunt, vetera odere, nova exoptant, odio suarum rerum mutari omnia student, turba atque seditionibus sine cura aluntur, quoniam egestas facile habetur sine damno.
<milestone unit="section" n="4"/>sed urbana plebes, ea vero praeceps erat de multis causis.
<milestone unit="section" n="5"/>primum omnium qui ubique probro atque petulantia maxume praestabant, item alii per dedecora patrimoniis amissis, postremo omnes quos flagitium aut facinus domo expulerat, ii Romam sicut in sentinam confluxerant.
<milestone unit="section" n="6"/>deinde multi memores Sullanae victoriae, quod ex gregariis militibus alios senatores videbant, alios ita divites, ut regio victu atque cultu aetatem agerent, sibi quisque, si in armis foret, ex victoria talia sperabat.
<milestone unit="section" n="7"/>praeterea iuventus, quae in agris manuum mercede inopiam toleraverat, privatis atque publicis largitionibus excita urbanum otium ingrato labori praetulerat. eos atque alios omnis malum publicum alebat.
<milestone unit="section" n="8"/>quo minus mirandum est homines egentis, malis moribus, maxuma spe rei publicae iuxta ac sibi consuluisse.
<milestone unit="section" n="9"/>praeterea, quorum victoria Sullae parentes proscripti, bona erepta, ius <pb id="p.29"/> libertatis inminutum erat, haud sane alio animo belli eventum expectabant.
<milestone unit="section" n="10"/>ad hoc quicumque aliarum atque senatus partium erant, conturbari rem publicam quam minus valere ipsi malebant.
<milestone unit="section" n="11"/>id <ad>eo malum multos post annos in civitatem revorterat.
<milestone unit="chapter" n="38"/>
<milestone unit="section" n="1"/>nam postquam Cn. Pompeio et M. Crasso consulibus tribunicia postestas restituta est, homines adulescentes summam potestatem nacti, quibus aetas animusque ferox erat, coepere senatum criminando plebem exagitare, dein largiundo atque pollicitando magis incendere, ita ipsi clari potentesque fieri.
<milestone unit="section" n="2"/>contra eos summa ope nitebatur pleraque nobilitas senatus specie pro sua magnitudine. namque, uti paucis verum absolvam,
<milestone unit="section" n="3"/>post illa tempora quicumque rem publicam agitavere, honestis nominibus, alii sicuti populi iura defenderent, pars quo senatus auctoritas maxuma foret, bonum publicum simulantes pro sua quisque potentia certabant.
<milestone unit="section" n="4"/>neque illis modestia neque modus contentionis erat: utrique victoriam crudeliter exercebant.
<milestone unit="chapter" n="39"/>
<milestone unit="section" n="1"/>sed postquam Cn. Pompeius ad bellum maritumum atque Mithridaticum missus est, plebis opes inminutae, paucorum potentia crevit.
<milestone unit="section" n="2"/>ii magistratus, provincias aliaque omnia tenere; ipsi innoxii, florentes, sine metu aetatem agere ceterosque iudiciis terrere, quo plebem in magistratu placidius tractarent.
<milestone unit="section" n="3"/>sed ubi primum dubiis rebus novandi[s] spes oblata est, vetus certamen animos eorum adrexit.
<milestone unit="section" n="4"/>quod si primo proelio Catilina superior aut aequa manu discessisset, profecto magna clades atque calamitas rem publicam oppressisset, neque illis, qui victoriam adepti forent, diutius ea uti licuisset, quin defessis et exanguibus qui plus posset imperium atque libertatem extorqueret.
<milestone unit="section" n="5"/>fuere tamen extra coniurationem complures, qui ad Catilinam initio profecti sunt. in iis erat Fulvius, senatoris filius, quem retractum ex itinere parens necari iussit.</p>
<p>
<milestone unit="section" n="6"/>Isdem temporibus Romae Lentulus, sicuti Catilina <pb id="p.30"/> praeceperat, quoscumque moribus aut fortuna novis rebus idoneos credebat, aut per se aut per alios sollicitabat, neque solum civis sed quoiusque modi genus hominum, quod modo bello usui foret.
<milestone unit="chapter" n="40"/>
<milestone unit="section" n="1"/>igitur P. Umbreno quoidam negotium dat, uti legatos Allobrogum requirat eosque, si possit, inpellat ad societatem belli, existumans publice privatimque aere alieno oppresses, praeterea quod natura gens Gallica bellicosa esset, facile eos ad tale consilium adduci posse.
<milestone unit="section" n="2"/>Umbrenus quod in Gallia negotiatus erat, plerisque principibus civitatium notus erat atque eos noverat. itaque sine mora, ubi primum legatos in foro conspexit, percontatus pauca de statu civitatis et quasi dolens eius casum requirere coepit, quem exitum tantis malis sperarent.
<milestone unit="section" n="3"/>postquam illos videt queri de avaritia magistratuum, accusare senatum, quod in eo auxili nihil esset, miseriis suis remedium mortem expectare, 'at ego' inquit 'vobis, si modo viri esse voltis, rationem ostendam, qua tanta ista mala effugiatis'.
<milestone unit="section" n="4" />haec ubi dixit, Allobroges in maxumam spem adducti Umbrenum orare, ut sui misereretur: nihil tam asperum neque tam difficile esse, quod non cupidissume facturi essent, dum ea res civitatem aere alieno liberaret.
<milestone unit="section" n="5"/>ille eos in domum D. Bruti perducit, quod foro propinqua erat neque aliena consili propter Semproniam; nam tum Brutus ab Roma aberat.
<milestone unit="section" n="6"/>praeterea Gabinium arcessit, quo maior auctoritas sermoni inesset. eo praesente coniurationem aperit, nominat socios, praeterea multos quoiusque generis innoxios, quo legatis animus amplior esset. deinde eos pollicitos operam suam domum dimittit.
<milestone unit="chapter" n="41"/>
<milestone unit="section" n="1"/>sed Allobroges diu in incerto habuere, quidnam consili caperent.
<milestone unit="section" n="2"/>in altera parte erat aes alienum, studium belli, magna <pb id="p.31"/> merces in spe victoriae; at in altera maiores opes, tuta consilia, pro incerta spe certa praemia.
<milestone unit="section" n="3"/>haec illis volventibus tandem vicit fortuna rei publicae.
<milestone unit="section" n="4"/>itaque Q. Fabio Sangae, quoius patrocinio civitas plurumum utebatur, rem omnem, uti cognoverant, aperiunt.
<milestone unit="section" n="5"/>Cicero per Sangam consilio cognito legatis praecipit, ut studium coniurationis vehementer simulent, ceteros adeant, bene polliceantur dentque operam, uti eos quam maxume manufestos habeant.</p>
<p>
<milestone unit="chapter" n="42"/>
<milestone unit="section" n="1"/>Isdem fere temporibus in Gallia citeriore atque ulteriore, item in agro Piceno, Bruttio, Apulia motus erat.
<milestone unit="section" n="2"/>namque illi, quos ante Catilina dimiserat, inconsulte ac veluti per dementiam cuncta simul agebant. nocturnis consiliis, armorum atque telorum portationibus, festinando, agitando omnia plus timoris quam periculi effecerant.
<milestone unit="section" n="3"/>ex eo numero compluris Q. Metellus Celer praetor ex senatus consulto causa cognita in vincula coniecerat, item in citeriore Gallia C. Murena, qui ei provinciae legatus praeerat.</p>
<p>
<milestone unit="chapter" n="43"/>
<milestone unit="section" n="1"/>At Romae Lentulus cum ceteris, qui principes coniurationis erant, paratis ut videbatur magnis copiis constituerant, uti, quom Catilina in agrum Aefulanum cum exercitu venisset, L. Bestia tribunus plebis contione habita quereretur de actionibus Ciceronis bellique gravissumi invidiam optumo consuli inponeret: eo signo proxuma nocte cetera multitude coniurationis suom quisque negotium exequeretur.
<milestone unit="section" n="2" />sed ea divisa hoc modo dicebantur: Statilius et Gabinius uti cum magna manu duodecim simul opportuna loca urbis incenderent, quo tumultu facilior aditus ad consulem ceterosque, quibus insidiae parabantur, fieret; Cethegus Ciceronis ianuam obsideret eumque vi aggrederetur; alius autem alium, <pb id="p.32"/> sed filii familiarum, quorum ex nobilitate maxuma pars erat, parentis interficerent; simul caede et incendio perculsis omnibus ad Catilinam erumperent.
<milestone unit="section" n="3"/>inter haec parata atque decreta Cethegus semper querebatur de ignavia sociorum: illos dubitando et dies prolatando magnas opportunitates corrumpere; facto, non consulto in tali periculo opus esse, seque, si pauci adiuvarent, languentibus aliis impetum in curiam facturum.
<milestone unit="section" n="4"/>natura ferox, vehemens, manu promptus erat, maxumum bonum in celeritate putabat.</p>
<p>
<milestone unit="chapter" n="44"/>
<milestone unit="section" n="1"/>Sed Allobroges ex praecepto Ciceronis per Gabinium ceteros conveniunt. ab Lentulo, Cethego, Statilio, item Cassio postulant ius iurandum, quod signatum ad civis perferant: aliter haud facile eos ad tantum negotium inpelli posse.
<milestone unit="section" n="2"/>ceteri nihil suspicantes dant, Cassius semet eo brevi venturum pollicetur ac paulo ante legatos ex urbe proficiscitur.
<milestone unit="section" n="3"/>Lentulus cum iis T. Volturcium quendam Crotoniensem mittit, ut Allobroges, prius quam domum pergerent, cum Catilina data atque accepta fide societatem confirmarent.
<milestone unit="section" n="4"/>ipse Volturcio litteras ad Catilinam dat, quarum exemplum infra scriptum est.</p>
<p>
<milestone unit="section" n="5"/>'Qui sim, ex eo, quem ad te misi, cognosces. fac cogites, in quanta calamitate sis, et memineris te virum esse. consideres, quid tuae rationes postulent. auxilium petas ab omnibus, etiam ab infumis.'</p>
<p>
<milestone unit="section" n="6"/>Ad hoc mandata verbis dat: quom ab senatu hostis iudicatus sit, quo consilio servitia repudiet? in urbe parata esse quae iusserit.: ne cunctetur ipse propius adcedere.
<milestone unit="chapter" n="45"/>
<milestone unit="section" n="1"/>his rebus ita actis, constituta nocte qua proficiscerentur Cicero per legatos cuncta edoctus L. Valerio Flacco et C. Pomptino praetoribus imperat, ut in ponte <pb id="p.33"/> Mulvio per insidias Allobrogum comitatus deprehendant. rem omnem aperit, quoius gratia mittebantur; cetera, uti facto opus sit, ita agant permittit.
<milestone unit="section" n="2" />illi, homines militares, sine tumultu praesidiis conlocatis, sicuti praeceptum erat, occulte pontem obsidunt.
<milestone unit="section" n="3"/>postquam ad id loci legati cum Volturcio venerunt et simul utrimque clamor exortus est, Galli cito cognito consilio sine mora praetoribus se tradunt,
<milestone unit="section" n="4" />Volturcius primo cohortatus ceteros gladio se a multitudine defendit, deinde, ubi a legatis desertus est, multa prius de salute sua Pomptinum obtestatus, quod ei notus erat, postremo timidus ac vitae diffidens velut hostibus sese praetoribus dedit.</p>
<p>
<milestone unit="chapter" n="46"/>
<milestone unit="section" n="1"/>Quibus rebus confectis omnia propere per nuntios consuli declarantur.
<milestone unit="section" n="2"/>at illum ingens cura atque laetitia simul occupavere. nam laetabatur intellegens coniuratione patefacta civitatem periculis ereptam esse; porro autem anxius erat dubitans, in maxumo scelere tantis civibus deprehensis quid facto opus esset: poenam illorum sibi oneri,inpunitatem perdundae rei publicae fore credebat.
<milestone unit="section" n="3"/>igitur confirmato animo vocari ad sese iubet Lentulum,Cethegum, Statilium, Gabinium itemque Caeparium Terracinensem, qui in Apuliam ad concitanda servitia proficisci parabat.
<milestone unit="section" n="4"/>ceteri sine mora veniunt; Caeparius, paulo ante domo egressus, cognito indicio ex urbe profugerat.
<milestone unit="section" n="5"/>consul Lentulum, quod praetor erat, ipse manu tenens in senatum perducit, reliquos cum custodibus in aedem Concordiae venire iubet.
<milestone unit="section" n="6"/>eo senatum advocat magnaque frequentia eius ordinis Volturcium cum legatis introducit, Flaccum praetorem scrinium cum litteris, quas a legatis acceperat, eodem adferre iubet.
<milestone unit="chapter" n="47"/>
<milestone unit="section" n="1"/>Volturcius interrogatus de itinere, de litteris, postremo quid aut qua de causa consili habuisset, primo fingere alia, dissimulare de coniuratione; post ubi fide <pb id="p.34"/> publica dicere iussus est, omnia, uti gesta erant, aperit docetque se paucis ante diebus a Gabinio et Caepario socium adscitum nihil amplius scire quam legatos, tantummodo audire solitum ex Gabinio P. Autronium, Ser. Sullam, L. Vargunteium, multos praeterea in ea coniuratione esse.
<milestone unit="section" n="2"/>eadem Galli fatentur ac Lentulum dissimulantem coarguunt praeter litteras sermonibus, quos ille habere solitus erat: ex libris Sibyllinis regnum Romae tribus Corneliis portendi; Cinnam atque Sullam antea, se tertium esse, quoi fatum foret urbis potiri; praeterea ab incenso Capitolio illum esse vigesumum annum, quem saepe ex prodigiis haruspices respondissent bello civili cruentum fore.
<milestone unit="section" n="3"/>igitur perlectis litteris, quom prius omnes signa sua cognovissent, senatus decernit, uti abdicato magistratu Lentulus itemque ceteri in liberis custodiis habeantur.
<milestone unit="section" n="4"/>itaque Lentulus P. Lentulo Spintheri, qui tum aedilis erat, Cethegus Q. Cornificio, Statilius C. Caesari, Gabinius M. Crasso, Caeparius — nam is paulo ante ex fuga retractus erat — Cn. Terentio senatori traduntur.</p>
<p>
<milestone unit="chapter" n="48"/>
<milestone unit="section" n="1"/>Interea plebs coniuratione patefacta, quae primo cupida rerum novarum nimis bello favebat, mutata mente Catilinae consilia execrari, Ciceronem ad caelum tollere: veluti ex servitute erepta gaudium atque laetitiam agitabat.
<milestone unit="section" n="2"/>namque alia belli facinora praedae magis quam detrimento fore, incendium vero crudele, inmoderatum ac sibi maxume calamitosum putabat, quippe quoi omnes copiae in usu cottidiano et cultu corporis erant.</p>
<p>
<milestone unit="section" n="3"/>Post eum diem quidam L. Tarquinius ad senatum adductus erat, quem ad Catilinam proficiscentem ex itinere retractum aiebant.
<milestone unit="section" n="4"/>is quom se diceret indicaturum de coniuratione, si fides publica data esset, iussus a consule quae sciret edicere, eadem fere quae Volturcius de paratis incendiis, de caede bonorum, de itinere <pb id="p.35"/> hostium senatum docet: praeterea se missum a M. Crasso, qui Catilinae nuntiaret, ne eum Lentulus et Cethegus aliique ex coniuratione deprehensi terrerent, eoque magis properaret ad urbem adcedere, quo et ceterorum animos reficeret et illi facilius e periculo eriperentur.
<milestone unit="section" n="5"/>sed ubi Tarquinius Crassum nominavit, hominem nobilem, maxumis divitiis, summa potentia, alii rem incredibilem rati, pars tametsi verum existumabant tamen quia in tali tempore tanta vis hominis magis leniunda quam exagitanda videbatur, plerique Crasso ex negotiis privatis obnoxii, conclamant indicem falsum esse, deque ea re postulant uti referatur.
<milestone unit="section" n="6"/>itaque consulente Cicerone frequens senatus decernit Tarquini indicium falsum videri eumque in vinculis retinendum neque amplius potestatem faciundam, nisi de eo indicaret, quoius consilio tantam rem esset mentitus.
<milestone unit="section" n="7"/>erant eo tempore qui existumarent indicium illud a P. Autronio machinatum, quo facilius appellato Crasso per societatem periculi reliquos illius potentia tegeret.
<milestone unit="section" n="8"/>alii Tarquinium a Cicerone inmissum aiebant, ne Crassus more suo suscepto malorum patrocinio rem publicam conturbaret.
<milestone unit="section" n="9"/>ipsum Crassum ego postea praedicantem audivi tantam illam contumeliam sibi ab Cicerone inpositam.</p>
<p>
<milestone unit="chapter" n="49"/>
<milestone unit="section" n="1"/>Sed isdem temporibus Q. Catulus et C. Piso [neque precibus] neque pretio neque gratia Ciceronem inpellere potuere, uti per Allobroges aut alium indicem C. Caesar falso nominaretur.
<milestone unit="section" n="2"/>nam uterque cum illo gravis inimicitias exercebat: Piso oppugnatus in iudicio pecuniarum repetundarum propter quoiusdam Transpadani supplicium iniustum, Catulus ex petitione pontificatus odio incensus, quod extrema aetate, maxumis honoribus usus, <pb id="p.36"/> ab adulescentulo Caesare victus discesserat.
<milestone unit="section" n="3"/>res autem opportuna videbatur, quod is privatim egregia liberalitate, publice maxumis muneribus grandem pecuniam debebat.
<milestone unit="section" n="4"/>sed ubi consulem ad tantum facinus inpellere nequeunt, ipsi singillatim circumeundo atque ementiundo, quae se ex Volturcio aut Allobrogibus audisse dicerent, magnam illi invidiam conflaverant, usque eo ut nonnulli equites Romani, qui praesidi causa cum telis erant circum aedem Concordiae, seu periculi magnitudine seu animi mobilitate inpulsi, quo studium suom in rem publicam clarius esset, egredienti ex senatu Caesari gladio minitarentur.</p>
<p>
<milestone unit="chapter" n="50"/>
<milestone unit="section" n="1"/>Dum haec in senatu aguntur et dum legatis Allobrogum et T. Volturcio, conprobato eorum indicio, praemia decernuntur, liberti et pauci ex clientibus Lentuli divorsis itineribus opifices atque servitia in vicis ad eum eripiundum sollicitabant, partim exquirebant duces multitudinum, qui pretio rem publicam vexare soliti erant.
<milestone unit="section" n="2"/>Cethegus autem per nuntios familiam atque libertos suos, lectos et exercitatos, orabat [in audaciam], ut grege facto cum telis ad sese inrumperent.
<milestone unit="section" n="3"/>consul ubi ea parari cognovit, dispositis praesidiis, ut res atque tempus monebat, convocato senatu refert, quid de iis fieri placeat, qui in custodiam traditi erant. sed eos paulo ante frequens senatus iudicaverat contra rem publicam fecisse.
<milestone unit="section" n="4"/>tum D. Iunius Silanus primus sententiam rogatus, quod eo tempore consul designatus erat, de iis, qui in custodiis tenebantur, et praeterea de L. Cassio, P. Furio, P. Umbreno, Q. Annio, si deprehensi forent, supplicium sumundum decreverat; isque postea permotus oratione C. Caesaris pedibus in sententiam Ti. Neronis iturum se dixit, quod de ea re praesidiis additis referundum censuerat.
<milestone unit="section" n="5"/>sed Caesar, ubi ad eum ventum est, rogatus sententiam a consule huiusce modi verba locutus est:</p> <pb id="p.37"/>
<p>
<milestone unit="chapter" n="51"/>
<milestone unit="section" n="1"/>'Omnis homines, patres conscripti, qui de rebus dubiis consultant, ab odio, amicitia, ira atque misericordia vacuos esse decet.
<milestone unit="section" n="2"/>haud facile animus verum providet, ubi illa officiunt, neque quisquam omnium lubidini simul et usui paruit.
<milestone unit="section" n="3"/>ubi intenderis ingenium, valet; si lubido possidet, ea dominatur, animus nihil valet.
<milestone unit="section" n="4"/>magna mihi copia est memorandi, patres conscripti, quae reges atque populi ira aut misericordia inpulsi male consuluerint. sed ea malo dicere, quae maiores nostri contra lubidinem animi sui recte atque ordine fecere.
<milestone unit="section" n="5"/>bello Macedonico, quod cum rege Perse gessimus, Rhodiorum civitas magna atque magnifica, quae populi Romani opibus creverat, infida et advorsa nobis fuit. sed postquam bello confecto de Rhodiis consultum est, maiores nostri, ne quis divitiarum magis quam iniuriae causa bellum inceptum diceret, inpunitos eos dimisere.
<milestone unit="section" n="6"/>item bellis Punicis omnibus, quom saepe Carthaginienses et in pace et per indutias multa nefaria facinora fecissent, numquam ipsi per occasionem talia fecere: magis quid se dignum foret, quam quid in illos iure fieri posset, quaerebant.
<milestone unit="section" n="7"/>hoc item vobis providendum est, patres conscripti, ne plus apud vos valeat P. Lentuli et ceterorum scelus quam vostra dignitas, neu magis irae vostrae quam famae consulatis.
<milestone unit="section" n="8"/>nam si digna poena pro factis eorum reperitur, novom consilium adprobo; sin magnitudo sceleris omnium ingenia exuperat, his utendum censeo, quae legibus conparata sunt.</p>
<p>
<milestone unit="section" n="9"/>Plerique eorum, qui ante me sententias dixerunt, conposite atque magnifice casum rei publicae miserati sunt. <pb id="p.38"/> quae belli saevitia esset, quae victis acciderent, enumeravere: rapi virgines, pueros; divelli liberos a parentum conplexu; matres familiarum pati quae victoribus conlubuissent; fana atque domos spoliari; caedem, incendia fieri; postremo armis, cadaveribus, cruore atque luctu omnia conpleri.
<milestone unit="section" n="10"/>sed, per deos inmortalis, quo illa oratio pertinuit? an uti vos infestos coniurationi faceret? scilicet, quem res tanta et tam atrox non permovit, eum oratio accendet.
<milestone unit="section" n="11"/>non ita est, neque quoiquam mortalium iniuriae suae parvae videntur, multi eas gravius aequo habuere.
<milestone unit="section" n="12"/>sed alia aliis licentia est, patres conscripti. qui demissi in obscuro vitam habent, si quid iracundia deliquere, pauci sciunt, fama atque fortuna eorum pares sunt; qui magno imperio praediti in excelso aetatem agunt, eorum facta cuncti mortales novere.
<milestone unit="section" n="13"/>ita in maxuma fortuna minuma licentia est; neque studere neque odisse,
<milestone unit="section" n="14"/>sed minume irasci decet; quae apud alios iracundia dicitur, ea in imperio superbia atque crudelitas appellatur.
<milestone unit="section" n="15"/>equidem ego sic existumo, patres conscripti. omnis cruciatus minores quam facinora illorum esse. sed plerique mortales postrema meminere et in hominibus inpiis sceleris eorum obliti de poena disserunt, si ea paulo severior fuit.</p>
<p>
<milestone unit="section" n="16"/>D. Silanum, virum fortem atque strenuom, certo scio quae dixerit studio rei publicae dixisse, neque illum in tanta re gratiam aut inimicitias exercere: eos mores eamque modestiam viri cognovi.
<milestone unit="section" n="17" />verum sententia eius mihi non crudelis — quid enim in talis homines crudele fieri potest? — sed aliena a re publica nostra videtur.
<milestone unit="section" n="18"/>nam profecto aut metus aut iniuria te subegit, Silane, consulem designatum genus poenae novom decernere.
<milestone unit="section" n="19"/>de timore supervacuaneum est disserere, quom <pb id="p.39"/> praesertim diligentia clarissumi viri consulis tanta praesidia sint in armis.
<milestone unit="section" n="20"/>de poena possum equidem dicere, id quod res habet, in luctu atque miseriis mortem aerumnarum requiem, non cruciatum esse; eam cuncta mortalium mala dissolvere; ultra neque curae neque gaudio locum esse.
<milestone unit="section" n="21"/>sed, per deos inmortalis, quam ob rem in sententiam non addidisti, uti prius verberibus in eos animadvorteretur?
<milestone unit="section" n="22"/>an quia lex Porcia vetat? at aliae leges item condemnatis civibus non animam eripi, sed exilium permitti iubent. an quia gravius est verberari quam necari?
<milestone unit="section" n="23"/>quid autem acerbum aut nimis grave est in homines tanti facinoris convictos?
<milestone unit="section" n="24"/>sin quia levius est, qui convenit in minore negotio legem timere, quon eam in maiore neglexeris?</p>
<p>
<milestone unit="section" n="25"/>At enim quis reprehendet quod in parricidas rei publicae decretum erit? tempus dies fortuna, quoius lubido gentibus moderatur.
<milestone unit="section" n="26"/>illis merito accidet quicquid evenerit; ceterum vos, patres conscripti, quid in alios statuatis, considerate.
<milestone unit="section" n="27"/>omnia mala exempla ex rebus bonis orta sunt. sed ubi imperium ad ignaros eius aut minus bonos pervenit, novom illud exemplum ab dignis et idoneis ad indignos et non idoneos transfertur.
<milestone unit="section" n="28"/>Lacedaemonii devictis Atheniensibus triginta viros inposuere, qui rem publicam eorum tractarent.
<milestone unit="section" n="29"/>ii primo coepere pessumum quemque et omnibus invisum indemnatum necare: ea populus laetari et merito dicere fieri.
<milestone unit="section" n="30"/>post ubi paulatim licentia crevit, iuxta bonos et malos lubidinose interficere, ceteros metu terrere:
<milestone unit="section" n="31"/>ita civitas servitute oppressa stultae laetitiae gravis poenas dedit.
<milestone unit="section" n="32"/>nostra memoria victor Sulla quom Damasippum et alios eius modi, qui malo rei publicae <pb id="p.40"/> creverant, iugulari iussit, quis non factum eius laudabat? homines scelestos et factiosos, qui seditionibus rem publicam exagitaverant, merito necatos aiebant. sed ea res magnae initium cladis fuit.
<milestone unit="section" n="33"/>nam uti quisque domum aut villam, postremo vas aut vestimentum aliquoius concupiverat, dabat operam, uti is in proscriptorum numero esset.
<milestone unit="section" n="34"/>ita illi, quibus Damasippi mors laetitiae fuerat, paulo post ipsi trahebantur, neque prius finis iugulandi fuit, quam Sulla omnis suos divitiis explevit.
<milestone unit="section" n="35"/>atque ego haec non in M. Tullio neque his temporibus vereor, sed in magna civitate multa et varia ingenia sunt.
<milestone unit="section" n="36"/>potest alio tempore, alio consule, quoi item exercitus in manu sit, falsum aliquid pro vero credi. ubi hoc exemplo per senatus decretum consul gladium eduxerit, quis illi finem statuet aut quis moderabitur?</p>
<p>
<milestone unit="section" n="37"/>Maiores nostri, patres conscripti, neque consili neque audaciae umquam eguere; neque illis superbia obstabat, quo minus aliena instituta, si modo proba erant, mitarentur.
<milestone unit="section" n="38"/>arma atque tela militaria ab Samnitibus, insignia magistratuum ab Tuscis pleraque sumpserunt. postremo, quod ubique apud socios aut hostis idoneum videbatur, cum summo studio domi exequebantur: imitari quam invidere bonis malebant.
<milestone unit="section" n="39"/>sed eodem illo tempore Graeciae morem imitati verberibus animadvortebant in civis, de condemnatis summum supplicium sumebant. postquam res publica adolevit et multitudine civium factiones valuere,
<milestone unit="section" n="40"/>circumveniri innocentes, alia huiusce modi fieri coepere, tum lex Porcia aliaeque leges paratae sunt, quibus legibus exilium damnatis permissum est.
<milestone unit="section" n="41"/>ego hanc causam, patres conscripti, quo minus novom consilium <pb id="p.41"/> capiamus, in primis magnam puto.
<milestone unit="section" n="42"/>profecto virtus atque sapientia maior illis fuit, qui ex parvis opibus tantum imperium fecere, quam in nobis, qui ea bene parta vix retinemus.</p>
<p>
<milestone unit="section" n="43"/>Placet igitur eos dimitti et augeri exercitum Catilinae? minume. sed ita censeo: publicandas eorum pecunias, ipsos in vinculis habendos per municipia, quae maxume opibus valent; neu quis de iis postea ad senatum referat neve cum populo agat; qui aliter fecerit, senatum existumare eum contra rem publicam et salutem omnium facturum.'</p>
<p>
<milestone unit="chapter" n="52"/>
<milestone unit="section" n="1"/>Postquam Caesar dicundi finem fecit, ceteri verbo alius alii varie adsentiebantur. at M. Porcius Cato rogatus sententiam huiusce modi orationem habuit:</p>
<p>'Longe alia mihi mens est,
<milestone unit="section" n="2"/>patres conscripti, quom res atque pericula nostra considero, et quom sententias nonnullorum ipse mecum reputo.
<milestone unit="section" n="3"/>illi mihi disseruisse videntur de poena eorum, qui patriae, parentibus, aris atque focis suis bellum paravere; res autem monet cavere ab illis magis quam quid in illos statuamus consultare.
<milestone unit="section" n="4"/>nam cetera maleficia tum persequare, ubi facta sunt; hoc nisi provideris ne accidat, ubi evenit, frustra iudicia inplores: capta urbe nihil fit reliqui victis.
<milestone unit="section" n="5"/>sed, per deos inmortalis, vos ego appello, qui semper domos, villas, signa, tabulas vostras pluris quam rem publicam fecistis: si ista, quoiuscumque modi sunt quae amplexamini, retinere, si voluptatibus vostris otium praebere voltis, expergiscimini aliquando et capessite rem publicam.
<milestone unit="section" n="6"/>non agitur de vectigalibus <pb id="p.42"/> neque de sociorum iniuriis: libertas et anima nostra in dubio est.</p>
<p>
<milestone unit="section" n="7"/>Saepenumero, patres conscripti, multa verba in hoc ordine feci, saepe de luxuria atque avaritia nostrorum civium questus sum, multosque mortalis ea causa advorsos habeo.
<milestone unit="section" n="8"/>qui mihi atque animo meo nullius umquam delicti gratiam fecissem, haud facile alterius lubidini male facta condonabam.
<milestone unit="section" n="9"/>sed ea tametsi vos parvi pendebatis, tamen res publica firma erat, opulentia neglegentiam tolerabat.
<milestone unit="section" n="10"/>nunc vero non id agitur, bonisne an malis moribus vivamus, neque quantum aut quam magnificum imperium populi Romani sit, sed haec, quoiuscumque modi videntur, nostra an nobiscum una hostium futura sint.
<milestone unit="section" n="11"/>hic mihi quisquam mansuetudinem et misericordiam nominat. iam pridem equidem nos vera vocabula rerum amisimus: quia bona aliena largiri liberalitas, malarum rerum audacia fortitudo vocatur, eo res publica in extremo sita est.
<milestone unit="section" n="12"/>sint sane, quoniam ita se mores habent, liberales ex sociorum fortunis, sint misericordes in furibus aerari: ne illi sanguinem nostrum largiantur et, dum paucis sceleratis parcunt, bonos omnis perditum eant.</p>
<p>
<milestone unit="section" n="13"/>Bene et conposite C. Caesar paulo ante in hoc ordine de vita et morte disseruit, credo falsa existumans ea, quae de inferis memorantur: divorso itinere malos a bonis loca taetra, inculta, foeda atque formidulosa habere.
<milestone unit="section" n="14" />itaque censuit pecunias eorum publicandas, ipsos per municipia in custodiis habendos, videlicet timens, ne, si Romae sint, aut a popularibus coniurationis aut a multitudine conducta per vim eripiantur;
<milestone unit="section" n="15"/>quasi vero mali atque scelesti tantummodo in urbe et non per totam Italiam sint, aut non ibi plus possit audacia, ubi ad defendundum opes minores sunt.
<milestone unit="section" n="16"/>quare vanum equidem hoc consilium est, si periculum ex <pb id="p.43"/> illis metuit; si in tanto omnium metu solus non timet, eo magis refert me mihi atque vobis timere.
<milestone unit="section" n="17"/>qua re quom de P. Lentulo ceterisque statuetis, pro certo habetote vos simul de exercitu Catilinae et de omnibus coniuratis decernere.
<milestone unit="section" n="18"/>quanto vos attentius ea agetis, tanto illis animus infirmior erit; si paulum modo vos languere viderint, iam omnes feroces aderunt.</p>
<p>
<milestone unit="section" n="19"/>Nolite existumare maiores nostros armis rem publicam ex parva magnam fecisse.
<milestone unit="section" n="20"/>si ita esset, multo pulcherrumam eam nos haberemus: quippe sociorum atque civium, praeterea armorum atque equorum maior copia nobis quam illis est.
<milestone unit="section" n="21"/>sed alia fuere, quae illos magnos fecere, quae nobis nulla sunt: domi industria, foris iustum imperium, animus in consulundo liber, neque delicto neque lubidini obnoxius.
<milestone unit="section" n="22"/>pro his nos habemus luxuriam atque avaritiam, publice egestatem, privatim opulentiam. laudamus divitias, sequimur inertiam. inter bonos et malos discrimen nullum, omnia virtutis praemia ambitio possidet.
<milestone unit="section" n="23"/>neque mirum: ubi vos separatim sibi quisque consilium capitis, ubi domi voluptatibus, hic pecuniae aut gratiae servitis, eo fit, ut impetus fiat in vacuam rem publicam.</p>
<p>
<milestone unit="section" n="24"/>Sed ego haec omitto. coniuravere nobilissumi cives patriam incendere, Gallorum gentem infestissumam nomini Romano ad bellum arcessunt, dux hostium cum exercitu supra caput est;
<milestone unit="section" n="25"/>vos cunctamini etiam nunc et dubitatis, quid intra moenia deprensis hostibus faciatis?
<milestone unit="section" n="26"/>misereamini censeo — deliquere homines adulescentuli per ambitionem — atque etiam armatos dimittatis: ne ista vobis mansuetudo et misericordia,
<milestone unit="section" n="27"/>si <pb id="p.44"/> illi arma ceperint, in miseriam convortat.
<milestone unit="section" n="28"/>scilicet res ipsa aspera est, sed vos non timetis eam. immo vero maxume. sed inertia et mollitia animi alius alium expectantes cunctamini, videlicet dis inmortalibus confisi, qui hanc rem publicam saepe in maxumis periculis servavere.
<milestone unit="section" n="29"/>non votis neque suppliciis muliebribus auxilia deorum parantur; vigilando, agundo, bene consulundo prospera omnia cedunt. ubi socordiae te atque ignaviae tradideris, nequiquam deos inplores: irati infestique sunt.
<milestone unit="section" n="30"/>apud maiores nostros A. Manlius Torquatus bello Gallico filium suom, quod is contra imperium in hostem pugnaverat,
<milestone unit="section" n="31"/>necari iussit, atque ille egregius adulescens inmoderatae fortitudinis morte poenas dedit; vos de crudelissumis parricidis quid statuatis, cunctamini? videlicet cetera vita eorum huic sceleri obstat.
<milestone unit="section" n="32" />verum parcite dignitati Lentuli, si ipse pudicitiae, si famae suae, si dis aut hominibus umquam ullis pepercit.
<milestone unit="section" n="33"/>ignoscite Cethegi adulescentiae, nisi iterum patriae bellum fecit. nam quid ego de Gabinio, Statilio, Caepario loquar?
<milestone unit="section" n="34"/>quibus si quicquam umquam pensi fuisset, non ea consilia de re publica habuissent.
<milestone unit="section" n="35"/>postremo, patres conscripti, si mehercule peccato locus esset, facile paterer vos ipsa re corrigi, quoniam verba contemnitis. sed undique circumventi sumus. Catilina cum exercitu faucibus urget; alii intra moenia atque in sinu urbis sunt hostes; neque parari neque consuli quicquam potest occulte: quo magis properandum est.</p>
<p>
<milestone unit="section" n="36"/>Quare ego ita censeo, quom nefario consilio <pb id="p.45"/> sceleratorum civium res publica in maxuma pericula venerit, iique indicio T. Volturci et legatorum Allobrogum convicti confessique sint caedem, incendia aliaque se foeda atque crudelia facinora in civis patriamque paravisse, de confessis, sicuti de manufestis rerum capitalium, more maiorum supplicium sumundum.'</p>
<p>
<milestone unit="chapter" n="53"/>
<milestone unit="section" n="1"/>Postquam Cato adsedit, consulares omnes itemque senatus magna pars sententiam eius laudant, virtutem animi ad caelum ferunt, alii alios increpantes timidos vocant. Cato clarus atque magnus habetur; senati decretum fit, sicuti ille censuerat.</p>
<p>
<milestone unit="section" n="2"/>Sed mihi multa legenti, multa audienti, quae populus Romanus domi militiaeque, mari atque terra praeclara facinora fecit, forte lubuit attendere, quae res maxume tanta negotia sustinuisset.
<milestone unit="section" n="3"/>sciebam saepenumero parva manu cum magnis legionibus hostium contendisse; cognoveram parvis copiis bella gesta cum opulentis regibus, ad hoc saepe fortunae violentiam toleravisse, facundia Graecos, gloria belli Gallos ante Romanos fuisse.
<milestone unit="section" n="4" />ac mihi multa agitanti constabat paucorum civium egregiam virtutem cuncta patravisse, eoque factum, uti divitias paupertas, multitudinem paucitas superaret.
<milestone unit="section" n="5"/>sed postquam luxu atque desidia civitas corrupta est, rursus res publica magnitudine sua imperatorum atque magistratuum vitia sustentabat ac, sicuti effeta parentum <ui>, multis tempestatibus haud sane quisquam Romae virtute magnus fuit.
<milestone unit="section" n="6"/>sed memoria mea ingenti virtute, divorsis moribus fuere viri duo, M. Cato et C. Caesar. quos quoniam res obtulerat, <pb id="p.46"/>  silentio praeterire non fuit consilium, quin utriusque naturam et mores, quantum ingenio possum, aperirem.
<milestone unit="chapter" n="54" />
<milestone unit="section" n="1"/>igitur iis genus aetas eloquentia prope aequalia fuere, magnitudo animi par, item gloria, sed alia alii.
<milestone unit="section" n="2"/>Caesar beneficiis ac munificentia magnus habebatur, integritate vitae Cato. ille mansuetudine et misericordia clarus factus, huic severitas dignitatem addiderat.
<milestone unit="section" n="3"/>Caesar dando sublevando ignoscundo, Cato nihil largiundo gloriam adeptus est. in altero miseris perfugium erat, in altero malis pernicies. illius facilitas, huius constantia laudabatur.
<milestone unit="section" n="4"/>postremo Caesar in animum induxerat laborare, vigilare; negotiis amicorum intentus sua neglegere, nihil denegare quod dono dignum esset; sibi magnum imperium, exercitum, bellum novom exoptabat, ubi virtus enitescere posset.
<milestone unit="section" n="5"/>at Catoni studium modestiae, decoris, sed maxume severitatis erat;
<milestone unit="section" n="6"/>non divitiis cum divite neque factione cum factioso, sed cum strenuo virtute, cum modesto pudore, cum innocente abstinentia certabat; esse quam videri bonus malebat: ita, quo minus petebat gloriam, eo magis illum [ad]sequebatur.</p>
<p>
<milestone unit="chapter" n="55"/>
<milestone unit="section" n="1"/>Postquam, ut dixi, senatus in Catonis sententiam discessit, consul optumum factu ratus noctem quae instabat antecapere, ne quid eo spatio novaretur, tresviros quae ad supplicium postulabant<ur> parare iubet.
<milestone unit="section" n="2"/>ipse praesidiis dispositis Lentulum in carcerem deducit; idem fit ceteris per praetores.
<milestone unit="section" n="3"/>est in carcere locus, quod Tullianum appellatur, ubi paululum ascenderis ad laevam, circiter duodecim pedes humi depressus; <pb id="p.47"/>
<milestone unit="section" n="4"/>eum muniunt undique parietes atque insuper camera lapideis fornicibus iuncta; sed incultu tenebris odore foeda atque terribilis eius facies est.
<milestone unit="section" n="5"/>in eum locum postquam demissus est Lentulus, vindices rerum capitalium, quibus praeceptum erat, laqueo gulam fregere.
<milestone unit="section" n="6"/>ita ille patricius ex gente clarissuma Corneliorum, qui consulare imperium Romae habuerat, dignum moribus factisque suis exitium vitae invenit. de Cethego, Statilio, Gabinio, Caepario eodem modo supplicium sumptum est.</p>
<p>
<milestone unit="chapter" n="56"/>
<milestone unit="section" n="1"/>Dum ea Romae geruntur, Catilina ex omni copia, quam et ipse adduxerat et Manlius habuerat, duas legiones instituit, cohortis pro numero militum conplet.
<milestone unit="section" n="2" />deinde, ut quisque voluntarius aut ex sociis in castra venerat, aequaliter distribuerat, ac brevi spatio legiones numero hominum expleverat, quom initio non amplius duobus milibus habuisset.
<milestone unit="section" n="3"/>sed ex omni copia circiter pars quarta erat militaribus armis instructa; ceteri, ut quemque casus armaverat, sparos aut lanceas, alii praeacutas sudis portabant.
<milestone unit="section" n="4"/>sed postquam Antonius cum exercitu adventabat, Catilina per montis iter facere, modo ad urbem, modo Galliam vorsus castra movere, hostibus occasionem pugnandi non dare. sperabat propediem magnas copias sese habiturum, si Romae socii incepta patravissent.
<milestone unit="section" n="5"/>interea servitia repudiabat, quoius initio ad eum magnae copiae concurrebant, opibus coniurationis fretus, simul alienum suis rationibus existumans <pb id="p.48"/> videri causam civium cum servis fugitivis communicavisse.</p>
<p>
<milestone unit="chapter" n="57"/>
<milestone unit="section" n="1"/>Sed postquam in castra nuntius pervenit Romae coniurationem patefactam, de Lentulo et Cethego ceterisque, quos supra memoravi, supplicium sumptum, plerique, quos ad bellum spes rapinarum aut novarum rerum studium illexerat, dilabuntur; reliquos Catilina per montis asperos magnis itineribus in agrum Pistoriensem abducit eo consilio, uti per tramites occulte perfugeret in Galliam Transalpinam.
<milestone unit="section" n="2"/>at Q. Metellus Celer cum tribus legionibus in agro Piceno praesidebat, ex difficultate rerum eadem illa existumans quae supra diximus Catilinam agitare.
<milestone unit="section" n="3"/>igitur ubi iter eius ex perfugis cognovit, castra propere movit ac sub ipsis radicibus montium consedit, qua illi descensus erat in Galliam properanti.
<milestone unit="section" n="4"/>neque tamen Antonius procul aberat, utpote qui magno exercitu locis aequioribus expeditus in fuga sequeretur.
<milestone unit="section" n="5"/>sed Catilina postquam videt montibus atqie copiis hostium sese clausum, in urbe res advorsas, neque fugae neque praesidi ullam spem, optumum factu ratus in tali re fortunam belli temptare, statuit cum Antonio quam primum confligere.
<milestone unit="section" n="6"/>itaque contione advocata huiusce modi orationem habuit:</p>
<p>
<milestone unit="chapter" n="58"/>
<milestone unit="section" n="1"/>'Compertum ego habeo, milites, verba virtutem non addere, neque ex ignavo strenuom neque fortem ex timido exercitum oratione imperatoris fieri.
<milestone unit="section" n="2" />quanta quoiusque animo audacia natura aut moribus inest, tanta in bello patere solet. quem neque gloria neque pericula excitant, nequiquam hortere: timor animi auribus officit.
<milestone unit="section" n="3"/>sed ego vos, quo pauca monerem, advocavi, simul uti causam mei consili aperirem.</p>
<p>
<milestone unit="section" n="4"/>Scitis equidem, milites, socordia atque ignavia <pb id="p.49"/> Lentuli quantam ipsi nobisque cladem attulerit, quoque modo, dum ex urbe praesidia opperior, in Galliam proficisci nequiverim.
<milestone unit="section" n="5"/>nunc vero quo loco res nostrae sint, iuxta mecum omnes intellegitis.
<milestone unit="section" n="6" />exercitus hostium duo, unus ab urbe, alter a Gallia obstant; diutius in his locis esse, si maxume animus ferat, frumenti atque aliarum rerum egestas prohibet; quocumque ire placet,
<milestone unit="section" n="7"/>ferro iter aperiundum est.
<milestone unit="section" n="8"/>quapropter vos moneo, uti forti atque parato animo sitis et, quom proelium inibitis, memineritis vos divitias, decus, gloriam, praeterea libertatem atque patriam in dextris vostris portare.
<milestone unit="section" n="9"/>si vincimus, omnia nobis tuta erunt: commeatus abunde, municipia atque coloniae patebunt; si metu cesserimus, eadem illa advorsa fient,
<milestone unit="section" n="10" />neque locus neque amicus quisquam teget quem arma non texerint.
<milestone unit="section" n="11"/>praeterea, milites, non eadem nobis et illis necessitudo inpendet: nos pro patria, pro libertate, pro vita certamus; illis supervacuaneum est pugnare pro potentia paucorum.
<milestone unit="section" n="12"/>quo audacius aggredimini memores pristinae virtutis.
<milestone unit="section" n="13"/>licuit vobis cum summa turpitudine in exilio aetatem agere, potuistis nonnulli Romae amissis bonis alienas opes expectare: quia illa foeda atque intoleranda viris videbantur,
<milestone unit="section" n="14"/>haec sequi decrevistis.
<milestone unit="section" n="15"/>si haec relinquere voltis, audacia opus est: nemo nisi victor pace bellum mutavit.
<milestone unit="section" n="16"/>nam in fuga salutem sperare, quom arma, quibus corpus tegitur, ab hostibus avorteris, ea vero dementia est.
<milestone unit="section" n="17"/>semper in proelio iis maxumum est periculum, qui maxume timent: audacia pro muro habetur.</p>
<p>
<milestone unit="section" n="18"/>Quom vos considero, milites, et quom facta vostra aestumo, magna me spes victoriae tenet.
<milestone unit="section" n="19"/>animus aetas virtus vostra me hortantur, praeterea necessitudo, quae etiam timidos fortis facit.
<milestone unit="section" n="20"/>nam multitudo hostium ne <pb id="p.50"/> circumvenire queat, prohibent angustiae loci.
<milestone unit="section" n="21"/>quod si virtuti vostrae fortuna inviderit, cavete inulti animam amittatis, neu capti potius sicuti pecora trucidemini, quam virorum more pugnantes cruentam atque luctuosam victoriam hostibus relinquatis.'</p>
<p>
<milestone unit="chapter" n="59"/>
<milestone unit="section" n="1"/>Haec ubi dixit, paululum conmoratus signa canere iubet atque instructos ordines in locum aequom deducit. dein remotis omnium equis, quo militibus exaequato periculo animus amplior esset, ipse pedes exercitum pro loco atque copiis instruit.
<milestone unit="section" n="2"/>nam, uti planities erat inter sinistros montis et ab dextra rupe aspera, octo cohortis in fronte constituit, reliquarum signa in subsidio artius conlocat.
<milestone unit="section" n="3"/>ab iis centuriones, omnis lectos et evocatos, praeterea ex gregariis militibus optumum quemque armatum in primam aciem subducit. C. Manlium in dextra, Faesulanum quendam in sinistra parte curare iubet. ipse cum libertis et colonis propter aquilam adsistit, quam bello Cimbrico C. Marius in exercitu habuisse dicebatur.
<milestone unit="section" n="4"/>at ex altera parte C. Antonius, pedibus aeger quod proelio adesse nequibat, M. Petreio legato exercitum permittit.
<milestone unit="section" n="5"/>ille cohortis veteranas, quas tumulti causa conscripserat, in fronte, post eas ceterum exercitum in subsidiis locat. ipse equo circumiens unum quemque nominans appellat, hortatur, rogat, ut meminerint se contra latrones inermis pro patria, pro liberis, pro aris atque focis suis certare.
<milestone unit="section" n="6"/>homo militaris, quod amplius annos triginta tribunus aut praefectus aut legatus aut praetor cum magna gloria in exercitu fuerat, <pb id="p.51"/> plerosque ipsos factaque eorum fortia noverat: ea conmemorando militum animos accendebat.</p>
<p>
<milestone unit="chapter" n="60"/>
<milestone unit="section" n="1"/>Sed ubi omnibus rebus exploratis Petreius tuba signum dat, cohortis paulatim incedere iubet; idem facit hostium exercitus.
<milestone unit="section" n="2"/>postquam eo ventum est, unde a ferentariis proelium conmitti posset, maxumo clamore cum infestis signis concurrunt; pila omittunt, gladiis res geritur.
<milestone unit="section" n="3"/>veterani pristinae virtutis memores comminus acriter instare, illi haud timidi resistunt: maxuma vi certatur.
<milestone unit="section" n="4"/>interea Catilina cum expeditis in prima acie vorsari, laborantibus succurrere, integros pro sauciis arcessere, omnia providere, multum ipse pugnare, saepe hostem ferire: strenui militis et boni imperatoris officia simul exequebatur.
<milestone unit="section" n="5"/>Petreius ubi videt Catilinam, contra ac ratus erat, magna vi tendere, cohortem praetoriam in medios hostis inducit eosque perturbatos atque alios alibi resistentis interficit. deinde utrimque ex lateribus ceteros aggreditur.
<milestone unit="section" n="6" />Manlius et Faesulanus in primis pugnantes cadunt.
<milestone unit="section" n="7"/>Catilina postquam fusas copias seque cum paucis relictum videt, memor generis atque pristinae suae dignitatis in confertissumos hostis incurrit ibique pugnans confoditur.</p>
<p>
<milestone unit="chapter" n="61"/>
<milestone unit="section" n="1"/>Sed confecto proelio, tum vero cerneres, quanta audacia quantaque animi vis fuisset in exercitu Catilinae.
<milestone unit="section" n="2"/>nam fere quem quisque vivos pugnando locum ceperat, eum amissa anima corpore tegebat.
<milestone unit="section" n="3"/>pauci autem, quos medios cohors praetoria disiecerat, paulo divorsius, sed <pb id="p.52"/> omnes tamen advorsis volneribus conciderant.
<milestone unit="section" n="4"/>Catilina vero longe a suis inter hostium cadavera repertus est, paululum etiam spirans ferociamque animi, quam habuerat vivos, in voltu retinens.
<milestone unit="section" n="5"/>postremo ex omni copia neque in proelio neque in fuga quisquam civis ingenuos captus est:
<milestone unit="section" n="6"/>ita cuncti suae hostiumque vitae iuxta pepercerant.
<milestone unit="section" n="7"/>neque tamen exercitus populi Romani laetam aut incruentam victoriam adeptus erat. nam strenuissumus quisque aut occiderat in proelio aut graviter volneratus discesserat.
<milestone unit="section" n="8"/>multi autem, qui e castris visundi aut spoliandi gratia processerant, volventes hostilia cadavera amicum alii, pars hospitem aut cognatum reperiebant; fuere item qui inimicos suos cognoscerent.
<milestone unit="section" n="9"/>ita varie per omnem exercitum laetitia, maeror, luctus atque gaudia agitabantur.</p> </body>
</text>
</TEI>