<?xml version="1.0" encoding="UTF-8"?>
<?xml-model href="http://www.stoa.org/epidoc/schema/8.19/tei-epidoc.rng"
 schematypens="http://relaxng.org/ns/structure/1.0"?>
<?xml-model href="http://www.stoa.org/epidoc/schema/8.19/tei-epidoc.rng"
 schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
  <teiHeader>
      <fileDesc>
         <titleStmt>
	           <title>Octavius</title>
            <author>Minucius Felix, Marcus</author>
            <editor role="editor">Gerald H. Rendall</editor>
            <editor role="editor">W.C.A. Kerr</editor>
            <funder n="org:Mellon">The Mellon Foundation</funder>
         </titleStmt>
         <publicationStmt>
		          <publisher>Trustees of Tufts University</publisher>
		          <pubPlace>Medford, MA</pubPlace>
		          <authority>Perseus Project</authority>
		       </publicationStmt>
         <sourceDesc>
            <biblStruct>
               <monogr>
                  <title>Tertullian-Minucius Felix</title>
                  <author>Minucius Felix, Marcus</author>
                  <editor role="editor">Gerald H. Rendall</editor>
                  <editor role="editor">W.C.A. Kerr</editor>
                  <imprint>
                     <publisher>William Heinemann Ltd.; Harvard University Press</publisher>
                     <pubPlace>London; Cambridge, Massachusetts</pubPlace>
                     <date>1931</date>
                  </imprint>
               </monogr>
            </biblStruct>
         </sourceDesc>
      </fileDesc>

      <encodingDesc>
         <refsDecl n="CTS">
            <cRefPattern n="section"
                         matchPattern="(\w+)"
                         replacementPattern="#xpath(/tei:TEI/tei:text/tei:body/tei:div/tei:div[@n='$1']/tei:div[@n='$2'])">
               <p>This pointer pattern extracts line</p>
            </cRefPattern>
          <cRefPattern n="chapter"
           matchPattern="(\w+)"
           replacementPattern="#xpath(/tei:TEI/tei:text/tei:body/tei:div/tei:div[@n='$1'])">
           <p>This pointer pattern extracts line</p>
          </cRefPattern>
         </refsDecl>
         <refsDecl n="TEI.2">
            <refState unit="card"/>
         </refsDecl>
      </encodingDesc>

      <profileDesc>
         <langUsage>
	           <language ident="lat">Latin</language>
	           <language ident="grc">Greek</language>
         </langUsage>
      </profileDesc>

      <revisionDesc>
         <change who="Thibault Clerice" when="2015-11-18">Bumped URN after CTS and Epidoc conversion</change>
      </revisionDesc>
  </teiHeader>


   <text>
      <body>
         <div xml:lang="lat"
              type="edition"
              n="urn:cts:latinLit:stoa0203.stoa001.perseus-lat2">
            <pb n="p.314"/>
            <div type="textpart" n="1" subtype="chapter">
               <div type="textpart" n="1" subtype="section">
                  <p>Cogitanti mihi et cum animo meo Octavi boni et fidelissimi contubernalis memoriam recensenti tanta dulcedo et adfectio hominis inhaesit, ut ipse quodammodo mihi viderer in praeterita redire, non ea quae iam transacta et decursa sunt, recordatione revocare:

</p>
               </div>

               <div type="textpart" n="2" subtype="section">
                  <p> ita eius contemplatio quantum subtracta est oculis, tantum pectori meo ac paene intimis sensibus inplicata 

 est.
</p>
               </div>

               <div type="textpart" n="3" subtype="section">
                  <p>Nec inmerito discedens vir eximius et sanctus inmensum sui desiderium nobis reliquit, utpote cum et ipse tanto nostri semper amore flagraverit, ut et in ludicris et seriis pari mecum voluntate concineret eadem velle vel nolle: crederes unam

 mentem in duobus fuisse divisam. 
</p>
               </div>

               <div type="textpart" n="4" subtype="section">
                  <p>
Sic solus in amoribus conscius, ipse socius in erroribus: et cum discussa caligine de tenebrarum profundo in lucem sapientiae et veritatis emergerem, non respuit comitem, sed quod est gloriosius, praecucurrit.
</p>
               </div>

               <div type="textpart" n="5" subtype="section">
                  <p> Itaque cum per universam convictus nostri et familiaritatis aetatem mea cogitatio volveretur, in illo praecipue sermone eius mentis meae resedit intentio, quo Q. Caecilium superstitiosis vanitatibus etiamnunc inhaerentem disputatione gravissima ad veram religionem reformavit.
<pb n="p.316"/>
                  </p>
               </div>
            </div>

            <div type="textpart" n="2" subtype="chapter">
               <div type="textpart" n="1" subtype="section">
                  <p>Nam negotii et visendi mei gratia Romam contenderat, relicta domo, coniuge, liberis, et—quod est in liberis amabilius—adhuc annis innocentibus et adhuc dimidiata verba temptantibus, loquellam ipso offensantis linguae fragmine dulciorem.

</p>
               </div>

               <div type="textpart" n="2" subtype="section">
                  <p> Quo in adventu eius non possum exprimere sermonibus, quanto quamque inpatienti gaudio exultaverim, cum augeret maxime laetitiam meam amicissimi hominis inopinata praesentia.

</p>
               </div>

               <div type="textpart" n="3" subtype="section">
                  <p> Igitur post unum et alterum diem, cum iam et aviditatem desiderii frequens adsiduitatis usus implesset et quae per absentiam mutuam de nobis nesciebamus, relatione alterna comperissemus, placuit Ostiam petere, amoenissimam civitatem, quod esset corpori meo siccandis umoribus de marinis lavacris blanda et adposita curatio: sane et ad vindemiam feriae iudiciariam curam relaxaverant. Nam id temporis post aestivam diem in temperiem semet autumnitas dirigebat.

</p>
               </div>

               <div type="textpart" n="4" subtype="section">
                  <p> Itaque cum diluculo ad mare inambulando litori pergeremus, ut et aura adspirans leniter membra vegetaret et cum eximia voluptate molli vestigio cedens harena subsideret, Caecilius simulacro Serapidis denotato, ut vulgus superstitiosus solet, manum ori admovens osculu, labiis pressit.
</p>
               </div>
            </div>

            <div type="textpart" n="3" subtype="chapter">
               <div type="textpart" n="1" subtype="section">
                  <p>Tunc Octavius ait: ‘Non boni viri est, Marce frater, hominem domi forisque lateri tuo inhaerentem sic in hac inperitiae vulgaris caecitate deserere, ut tam luculento die in lapides eum patiaris inpingere, effigiatos sane et unctos et coronatos, cum scias huius
<pb n="p.318"/>
erroris non minorem ad te quam ad ipsum infamiam redundare.’

</p>
               </div>

               <div type="textpart" n="2" subtype="section">
                  <p> Cum hoc sermone eius medium spatium civitatis

 emensi iam liberum litus tenebamus.
</p>
               </div>

               <div type="textpart" n="3" subtype="section">
                  <p>Ibi harenas extimas, velut sterneret ambulacro, perfundens lenis unda tendebat: et, ut semper mare etiam positis flatibus inquietum est, etsi non canis spumosisque fluctibus exibat ad terram, tamen crispis tortuosisque ibidem erroribus delectati perquam sumus, cum in ipso aequoris limine plantas tingueremus, quod vicissim nunc adpulsum nostris pedibus adluderet fluctus, nunc relabens ac vestigia retrahens

 in sese resorberet. Sensim itaque tranquilleque progressi oram curvi molliter litoris iter fabulis fallentibus legebamus.
</p>
               </div>

               <div type="textpart" n="4" subtype="section">
                  <p>Haec fabulae erant Octavi disserentis 

 de navigatione narratio. Sed ubi eundi spatium satis iustum cum sermone consumpsimus, eandem emensi viam rursus versis vestigiis terebamus, et cum ad id loci ventum est, ubi subductae naviculae substratis roboribus a terrena labe suspensae quiescebant, pueros videmus certatim gestientes testarum in mare iaculationibus ludere.
</p>
               </div>

               <div type="textpart" n="5" subtype="section">
                  <p>
                     <milestone unit="section" n="6"/> Is lusus est festam teretem iactatione fluctuum levigatam legere de litore, eam festam plano situ digitis comprehensam inclinem ipsum atque humilem quantum potest super undas inrotare, ut illud iaculum vel dorsum maris raderet enataret, dum leni impetu labitur, vel summis fluctibus tonsis emicaret emergeret, dum adsiduo saltu sublevatur. Is se in pueris victorem ferebat, cuius testa et procurreret longius et frequentius exsiliret.
<pb n="p.320"/>
                  </p>
               </div>
            </div>

            <div type="textpart" n="4" subtype="chapter">
               <div type="textpart" n="1" subtype="section">
                  <p>Igitur cum omnes hac spectaculi voluptate caperemur, Caecilius nihil intendere neque de contentione ridere, sed tacens, anxius, segregatus dolere

 nescio quid vultu fatebatur. Cui ego: ‘Quid hoc est rei?
</p>
               </div>

               <div type="textpart" n="2" subtype="section">
                  <p>cur non agnosco, Caecili, alacritatem tuam illam et illam oculorum etiam in seriis hilaritatem requiro?’

</p>
               </div>

               <div type="textpart" n="3" subtype="section">
                  <p> Tum ille: ‘Iam dudum me Octavi nostri acriter angit et remordet oratio, qua in te invectus obiurgavit neglegentiae, ut me dissimulanter gravius

 argueret inscientiae. Itaque progrediar ulterius: de toto integro mihi cum Octavio res est.
</p>
               </div>

               <div type="textpart" n="4" subtype="section">
                  <p>Si placet, ut ipsius sectae homo cum eo disputem, iam profecto intelleget facilius esse in contubernalibus disputare

 quam conserere sapientiam.
</p>
               </div>

               <div type="textpart" n="5" subtype="section">
                  <p>Modo in istis ad tutelam balnearum iactis et in altum procurrentibus petrarum obicibus residamus, ut et requiescere de itinere possimus et intentius disputare.’

</p>
               </div>

               <div type="textpart" n="6" subtype="section">
                  <p> Et cum dicto eius adsedimus, ita ut me ex tribus medium lateris ambitione protegerent: nec hoc obsequi fuit aut ordinis aut honoris, quippe cum amicitia pares semper aut accipiat aut faciat, sed ut arbiter et utrisque proximus aures darem et disceptantes duos medius segregarem.
</p>
               </div>
            </div>

            <div type="textpart" n="5" subtype="chapter">
               <div type="textpart" n="1" subtype="section">
                  <p>Tum sic Caecilius exorsus est: ‘Quamquam tibi, Marce frater, de quo cum maxime quaerimus non sit ambiguum, utpote cum diligenter in utroque vivendi genere versatus repudiaris alterum, alterum conprobaris, in praesentiarum tamen ita tibi informandus est animus, ut libram teneas aequissimi iudicis nec in alteram partem propensus incumbas, ne non tam ex nostris disputationibus nata sententia
<pb n="p.322"/>

                  </p>
               </div>

               <div type="textpart" n="2" subtype="section">
                  <p> quam ex tuis sensibus prolata videatur. Proinde, si mihi quasi novus aliqui et quasi ignarus partis utriusque considas, nullum negotium est patefacere, omnia in rebus humanis dubia, incerta, suspensa

 magisque omnia verisimilia quam vera: quo magis mirum est nonnullos taedio investigandae penitus veritatis cuilibet opinioni temere succumbere quam in explorando pertinaci diligentia perseverare.
</p>
               </div>

               <div type="textpart" n="3" subtype="section">
                  <p>
                     <milestone unit="section" n="4"/> Itaque indignandum omnibus, indolescendum est audere quosdam, et hoc studiorum rudes, litterarum profanos, expertes artium etiam sordidarum, certum aliquid de summa rerum ac maiestate decernere, de qua tot omnibus saeculis sectarum plurimarum usque

 adhuc ipsa philosophia deliberat.
</p>
               </div>

               <div type="textpart" n="5" subtype="section">
                  <p>Nec inmerito, cum tantum absit ab exploratione divina humana mediocritas, ut neque quae supra nos caelo suspensa sublata sunt, neque quae infra terram profunda demersa sunt, aut scire sit datum aut ruspari religiosum, et beati satis satisque prudentes iure videamur, si secundum illud vetus sapientis oraculum

 nosmet ipsos familiarius noverimus.
</p>
               </div>

               <div type="textpart" n="6" subtype="section">
                  <p>Sed quatenus indulgentes insano atque inepto labori ultra humilitatis nostrae terminos evagamur et in terram proiecti caelum ipsum et ipsa sidera audaci cupiditate transcendimus, vel hunc errorem saltem non vanis et

 formidulosis opinionibus implicemus. Sint principio omnium semina natura in se coeunte densata, quis hic auctor deus?
</p>
               </div>

               <div type="textpart" n="7" subtype="section">
                  <p>Sint fortuitis concursionibus
<pb n="p.324"/>
totius mundi membra coalita, digesta, formata, quis deus machinator? Sidera licet ignis accenderit et caelum licet sua materia suspenderit, licet terram fundaverit pondere et mare licet influxerit e liquore unde haec religio, unde formido, quae superstitio est?

</p>
               </div>

               <div type="textpart" n="8" subtype="section">
                  <p> Homo et animal omne quod nascitur, inspiratur, attollitur, elementorum ut voluntaria concretio est, in quae rursum homo et animal omne dividitur, solvitur, dissipatur: ita in fontem refluunt et in semet omnia revolvuntur, nullo artifice nec iudice

 nec auctore.
</p>
               </div>

               <div type="textpart" n="9" subtype="section">
                  <p>Sic congregatis ignium seminibus soles alios atque alios semper splendere, sic exhalatis terrae vaporibus nebulas semper adolescere, quibus densatis coactisque nubes altius surgere, isdem labentibus pluvias fluere, flare ventos, grandines increpare, vel nimbis conlidentibus tonitrua mugire, rutilare fulgora, fulmina praemicare: adeo passim cadunt, montes inruunt, arboribus incurrunt, sine dilectu tangunt loca sacra et profana, homines noxios feriunt

 et saepe religiosos. Quid tempestates loquar varias et incertas, quibus nullo ordine vel examine rerum omnium impetus volutatur? in naufragiis bonorum maiorumque fata mixta, merita confusa? in incendiis interitum convenire insontium nocentumque? et cum tabe pestifera caeli tractus inficitur, sine discrimine omnes deperire?
</p>
               </div>

               <div type="textpart" n="10" subtype="section">
                  <p>et cum belli ardore saevitur,

</p>
               </div>

               <div type="textpart" n="11" subtype="section">
                  <p> meliores potius occumbere? In pace etiam non tantum aequatur nequitia melioribus, sed et colitur, ut in pluribus nescias, utrum sit eorum detestanda
<pb n="p.326"/>

                  </p>
               </div>

               <div type="textpart" n="12" subtype="section">
                  <p> pravitas an optanda felicitas. Quod si mundus divina providentia et alicuius numinis auctoritate regeretur, numquam mereretur Phalaris et Dionysius regnum, numquam Rutilius et Camillus exilium, numquam

 Socrates venenum. Ecce arbusta frugifera, ecce iam seges cana, iam temulenta vindemia imbri corrumpitur, grandine caeditur.
</p>
               </div>

               <div type="textpart" n="13" subtype="section">
                  <p>Adeo aut incerta nobis veritas occultatur et premitur, aut, quod magis credendum est, variis et lubricis casibus soluta legibus fortuna dominatur.’
</p>
               </div>
            </div>

            <div type="textpart" n="6" subtype="chapter">
               <div type="textpart" n="1" subtype="section">
                  <p>‘Cum igitur aut fortuna certa aut incerta natura sit, quanto venerabilius ac melius antistitem veritatis maiorum excipere disciplinam, religiones traditas colere, deos, quos a parentibus ante inbutus es timere quam nosse familiarius, adorare, nec de numinibus ferre sententiam, sed prioribus credere, qui adhuc rudi saeculo in ipsius mundi natalibus meruerunt deos vel faciles habere vel reges! Inde adeo per universa imperia, provincias, oppida videmus singulos sacrorum ritus gentiles habere et deos colere municipes, ut Eleusinios Cererem, Phrygas Matrem, Epidaurios Aesculapium, Chaldaeos Belum, Astarten
<pb n="p.328"/>
Syros, Dianam Tauros, Gallos Mercurium, universa

 Romanos.
</p>
               </div>

               <div type="textpart" n="2" subtype="section">
                  <p>Sic eorum potestas et auctoritas totius orbis ambitus occupavit, sic imperium suum ultra solis vias et ipsius oceani limites propagavit, dum exercent in armis virtutem religiosam, dum urbem muniunt sacrorum religionibus, castis virginibus, multis honoribus ac nominibus sacerdotum, dum obsessi et citra solum Capitolium capti colunt deos, quos alius iam sprevissct iratos, et per Gallorum acies mirantium superstitionis audaciam pergunt telis inermes, sed cultu religionis armati, dum captis in hostilibus moenibus adhuc ferociente victoria numina victa venerantur, dum undique hospites deos quaerunt et suos faciunt, dum aras extruunt etiam ignotis

 numinibus et Manibus. Sic, dum universarum gentium sacra suscipiunt, etiam regna meruerunt.
</p>
               </div>

               <div type="textpart" n="3" subtype="section">
                  <p>Hinc perpetuus venerationis tenor mansit, qui longa aetate non infringitur, sed augetur: quippe antiquitas caerimoniis atque fanis tantum sanctitatis tribuere consuevit quantum adstruxerit vetustatis.’
<pb n="p.330"/>
                  </p>
               </div>
            </div>

            <div type="textpart" n="7" subtype="chapter">
               <div type="textpart" n="1" subtype="section">
                  <p>‘Nec tamen temere (ausim enim interim et ipse concedere et sic melius errare) maiores nostri aut observandis auguriis aut extis consulendis aut instituendis sacris aut delubris dedicandis operam

 navaverunt.
</p>
               </div>

               <div type="textpart" n="2" subtype="section">
                  <p>Specta de libris memoriam; iam eos deprehendes initiasse ritus omnium religionum, vel ut remuneraretur divina indulgentia, vel ut averteretur imminens ira aut iam tumens et saeviens

 placaretur.
</p>
               </div>

               <div type="textpart" n="3" subtype="section">
                  <p>Testis Mater Idaea, quae adventu suo et probavit matronae castitatem et urbem metu hostili liberavit; testes equestrium fratrum in lacu, sicut se ostenderant, statuae consecratae, qui anheli spumantibus equis atque fumantibus de Perse victoriam eadem die qua fecerant nuntiaverunt; testis ludorum offensi Iovis de somnio plebei hominis iteratio: et Deciorum devotio rata testis est; testis et Curtius, qui equitis sui vel mole vel honore hiatum

 profundae voraginis coaequavit.
</p>
               </div>

               <div type="textpart" n="4" subtype="section">
                  <p>Frequentius etiam, quam volebamus, deorum praesentiam contempta
<pb n="p.332"/>
auspicia contestata sunt. Sic Allia ‘nomen infaustum,’ sic Claudi et Iuni non proelium in Poenos, sed ferale naufragium est, et ut Trasimenus Romanorum sanguine et maior esset et decolor, sprevit auguria Flaminius, et ut Parthos signa repetamus, dirarum inprecationes Crassus et meruit

 et inrisit. Omitto vetera quae multa sunt, et de deorum natalibus, donis, muneribus neglego carmina poetarum, praedicta etiam de oraculis fata transibo, ne vobis antiquitas nimium fabulosa videatur.
</p>
               </div>

               <div type="textpart" n="5" subtype="section">
                  <p>Intende templis ac delubris deorum, quibus Romana civitas et protegitur et ornatur: magis sunt augusta numinibus incolis, praesentibus, inquilinis quam

 cultu, insignibus et muneribus opulenta. Inde adeo pleni et mixti deo vates futura praecerpunt, dant cautelam periculis, morbis medellam, spem adflictis, opem miseris, solacium calamitatibus, laboribus levamentum.
</p>
               </div>

               <div type="textpart" n="6" subtype="section">
                  <p>Etiam per quietem deos videmus, audimus, agnoscimus, quos impie per diem negamus, nolumus, peieramus.’
</p>
               </div>
            </div>

            <div type="textpart" n="8" subtype="chapter">
               <div type="textpart" n="1" subtype="section">
                  <p>‘Itaque cum omnium gentium de dis inmortalibus, quamvis incerta sit vel ratio vel origo, maneat tamen firma consensio, neminem fero tanta
<pb n="p.334"/>
audacia tamque inreligiosa nescio qua prudentia tumescentem, qui hanc religionem tam vetustam, tam utilem, tam salubrem dissolvere aut infirmare

 nitatur.
</p>
               </div>

               <div type="textpart" n="2" subtype="section">
                  <p>Sit licet ille Theodorus Cyrenaeus, vel qui prior Diagoras Melius, cui Atheon cognomen adposuit antiquitas, qui uterque nullos deos adseverando timorem omnem, quo humanitas regitur, venerationemque penitus sustulerunt: numquam tamen in hac impietatis disciplina simulatae philosophiae

 nomine atque auctoritate pollebunt. Cum Abderiten Protagoram Athenienses viri consulte potius quam profane de divinitate disputantem et expulerint suis finibus et in contione eius scripta deusserint, quid?
</p>
               </div>

               <div type="textpart" n="3" subtype="section">
                  <p>homines (sustinebitis enim me impetum susceptae actionis liberius exerentem) homines, inquam, deploratae, inlicitae ac desperatae factionis grassari

 in deos non ingemescendum est? Qui de ultima faece collectis imperitioribus et mulieribus credulis sexus sui facilitate labentibus plebem profanae coniurationis instituunt, quae nocturnis congregationibus et ieiuniis sollemnibus et inhumanis cibis non sacro quodam, sed piaculo foederatur, latebrosa et lucifuga natio, in publicum muta, in angulis garrula, templa ut busta despiciunt, deos despuunt, rident sacra, miserentur miseri (si fas est) sacerdotum, honores et purpuras despiciunt, ipsi seminudi!
</p>
               </div>

               <div type="textpart" n="4" subtype="section">
                  <p>
                     <milestone unit="section" n="5"/> Pro mira stultitia et incredibilis audacia! spernunt tormenta praesentia, dum incerta metuunt et futura,
<pb n="p.336"/>
et dum mori post mortem timent, interim mori non timent: ita illis pavorem fallax spes solacia rediviva blanditur!’
</p>
               </div>
            </div>

            <div type="textpart" n="9" subtype="chapter">
               <div type="textpart" n="1" subtype="section">
                  <p>‘Ac iam, ut fecundius nequiora proveniunt, serpentibus in dies perditis moribus per universum orbem sacraria ista taeterrima impiae coitionis adolescunt. Eruenda prorsus haec et execranda

 consensio. Occultis se notis et insignibus noscunt et amant mutuo paene antequam noverint: passim etiam inter eos velut quaedam libidinum religio miscetur, ac se promisce appellant fratres et sorores, ut etiam non insolens stuprum intercessione sacri nominis fiat incestum.
</p>
               </div>

               <div type="textpart" n="2" subtype="section">
                  <p>Ita eorum vana et demens

 superstitio sceleribus gloriatur. Nec de ipsis, nisi subsisteret veritas, maxime nefaria et honore praefanda sagax fama loqueretur.
</p>
               </div>

               <div type="textpart" n="3" subtype="section">
                  <p>Audio eos turpissimae pecudis caput asini consecratum inepta nescio qua persuasione venerari: digna et nata religio talibus

 moribus! Alii eos ferunt ipsius antistitis ac sacerdotis colere genitalia et quasi parentis sui adorare naturam: nescio an falsa, certe occultis ac nocturnis sacris adposita suspicio! Et qui hominem summo supplicio pro facinore punitum et crucis ligna feralia eorum caerimonias fabulatur. congruentia perditis sceleratisque tribuit altaria, ut id colant quod merentur.
</p>
               </div>

               <div type="textpart" n="4" subtype="section">
                  <p>
                     <milestone unit="section" n="5"/> Iam de initiandis tirunculis fabula tam detestanda quam nota est. Infans farre contectus, ut decipiat incautos, adponitur ei qui sacris inbuatur.
<pb n="p.338"/>
Is infans a tirunculo farris superficie quasi ad innoxios ictus provocato caecis occultisque vulneribus occiditur. Huius, pro nefas! sitienter sanguinem lambunt, huius certatim membra dispertiunt, hac foederantur hostia, hac conscientia sceleris ad silentium mutuum pignerantur. Haec sacra sacrilegiis omnibus taetriora.

</p>
               </div>

               <div type="textpart" n="6" subtype="section">
                  <p> Et de convivio notum est; passim omnes locuntur, id etiam Cirtensis nostri testatur oratio. Ad epulas sollemni die coeunt cum omnibus liberis, sororibus, matribus, sexus omnis homines et omnis aetatis. Illic post multas epulas, ubi convivium caluit et incestae libidinis ebriatis fervor exarsit, canis qui candelabro nexus est, iactu offulae ultra spatium lineae, qua vinctus est, ad impetum et saltum provocatur.

</p>
               </div>

               <div type="textpart" n="7" subtype="section">
                  <p> Sic everso et extincto conscio lumine inpudentibus tenebris nexus infandae cupiditatis involvunt per incertum sortis, etsi non omnes opera, conscientia tamen pariter incesti, quoniam voto universorum adpetitur quicquid accidere potest in actu singulorum.’
</p>
               </div>
            </div>

            <div type="textpart" n="10" subtype="chapter">
               <div type="textpart" n="1" subtype="section">
                  <p>‘Multa praetereo consulto: nam et haec nimis multa sunt, quae aut omnia aut pleraque omnium vera declarat ipsius pravae religionis obscuritas.

</p>
               </div>

               <div type="textpart" n="2" subtype="section">
                  <p> Cur etenim occultare et abscondere quicquid illud colunt magnopere nituntur, cum honesta semper publico gaudeant, scelera secreta sint? cur nullas
<pb n="p.340"/>
aras habent, templa nulla, nulla nota simulacra, numquam palam loqui, numquam libere congregari, nisi illud, quod colunt et interprimunt, aut puniendum 

 est aut pudendum?
</p>
               </div>

               <div type="textpart" n="3" subtype="section">
                  <p>Unde autem vel quis ille aut ubi deus unicus, solitarius, destitutus, quem non gens libera, non regna, non saltem Romana superstitio

 noverunt?
</p>
               </div>

               <div type="textpart" n="4" subtype="section">
                  <p>Iudaeorum sola et misera gentilitas unum et ipsi deum, sed palam, sed templis, aris, victimis caerimoniisque coluerunt, cuius adeo nulla vis nec potestas est, ut sit Romanis hominibus cum

 sua sibi natione captivus. At etiam Christiani quanta monstra, quae portenta contingunt!
</p>
               </div>

               <div type="textpart" n="5" subtype="section">
                  <p>Deum illum suum, quem nec ostendere possunt nec videre, in omnium mores, actus omnium, verba denique et occultas cogitationes diligenter inquirere, discurrentem scilicet atque ubique praesentem: molestum illum volunt, inquietum, inpudenter etiam curiosum, siquidem adstat factis omnibus, locis omnibus intererrat, cum nec singulis inservire possit per universa districtus nec universis sufficere in singulis occupatus.’
</p>
               </div>
            </div>

            <div type="textpart" n="11" subtype="chapter">
               <div type="textpart" n="1" subtype="section">
                  <p>‘Quid quod toto orbi et ipsi mundo cum sideribus suis minantur incendium, ruinam moliuntur, quasi aut naturae divinis legibus constitutus aeternus ordo turbetur, aut, rupto elementorum omnium foedere et caelesti conpage divisa, moles ista,

</p>
               </div>

               <div type="textpart" n="2" subtype="section">
                  <p> qua continetur et cingitur, subruatur? Nec hac furiosa opinione contenti aniles fabulas adstruunt et adnectunt: renasci se ferunt post mortem et
<pb n="p.342"/>
cineres et favillas et nescio qua fiducia mendaciis suis invicem credunt: putes eos iam revixisse.

</p>
               </div>

               <div type="textpart" n="3" subtype="section">
                  <p> Anceps malum et gemina dementia, caelo et astris, quae sic relinquimus, ut invenimus, interitum denuntiare, sibi mortuis extinctis, qui sicut nascimur et

 interimus, aeternitatem repromittere! Inde videlicet et execrantur rogos et damnant ignium sepulturas,quasi non omne corpus,etsi flammis subtrahatur, annis tamen et aetatibus in terram resolvatur, nec intersit, utrum ferae diripiant an maria consumant an humus contegat an flamma subducat, cum cadaveribus omnis sepultura, si sentiunt, poena sit, si non sentiunt, ipsa conficiendi celeritate medicina.
</p>
               </div>

               <div type="textpart" n="4" subtype="section">
                  <p>
                     <milestone unit="section" n="5"/> Hoc errore decepti beatam sibi, ut bonis, et perpetem vitam mortui pollicentur, ceteris, ut iniustis, poenam sempiternam. Multa ad haec subpetunt, ni festinet oratio. Iniustos ipsos magis nec laboro; iam docui: quamquam, etsi iustos darem, culpam tamen vel innocentiam novi fato tribui sententiis plurimorum.

</p>
               </div>

               <div type="textpart" n="6" subtype="section">
                  <p> Et haec vestra consensio est; nam quicquid agimus, ut alii fato ita vos deo dicitis: sic sectae vestrae non spontaneos cupere, sed electos. Igitur iniquum iudicem fingitis qui sortem in hominibus puniat, non voluntatem.’</p>
               </div>

               <div type="textpart" n="7" subtype="section">
                  <p> ‘vellem tamen sciscitari, utrumne cum corporibus an absque corporibus, et corporibus quibus, ipsisne an innovatis resurgatur. Sine corpore? hoc, quod
<pb n="p.344"/>
sciam, neque mens neque anima nec vita est. Ipso' corpore? sed iam ante dilapsum est. Alio corpore?

</p>
               </div>

               <div type="textpart" n="8" subtype="section">
                  <p> ergo homo novus nascitur, non prior ille reparatur. Et tamen tanta aetas abiit, saecula innumera fluxerunt: quis unus ullus ab inferis vel Protesilai sorte remeavit, horarum saltem permisso commeatu, vel ut exemplo

 crederemus?
</p>
               </div>

               <div type="textpart" n="9" subtype="section">
                  <p>Omnia ista figmenta male sanae opinionis et inepta solacia a poetis fallacibus in dulcedinem carminis lusa a vobis nimirum credulis in deum vestrum turpiter reformata sunt.’
</p>
               </div>
            </div>

            <div type="textpart" n="12" subtype="chapter">
               <div type="textpart" n="1" subtype="section">
                  <p>‘Nec saltem de praesentibus capitis experimentum, quam vos inritae pollicitationis cassa vota decipiant: quid post mortem inpendeat, miseri,

</p>
               </div>

               <div type="textpart" n="2" subtype="section">
                  <p> dum adhuc vivitis, aestimate. Ecce pars vestrum et maior, melior, ut dicitis, egetis algetis, opere fame laboratis, et deus patitur dissimulat, non vult aut non potest opitulari suis; ita aut invalidus aut iniquus

 est! Tu, qui inmortalitatem postumam somnias, cum periculo quateris, cum febribus ureris, cum dolore laceraris, nondum condicionem tuam sentis? nondum adgnoscis fragilitatem? invitus miser infirmitatis argueris nec fateris!
</p>
               </div>

               <div type="textpart" n="3" subtype="section">
                  <p>
                     <milestone unit="section" n="4"/> Sed omitto communia. Ecce vobis minae, supplicia, tormenta, et iam non adorandae sed subeundae cruces, ignes etiam quos et praedicitis et timetis: ubi deus ille, qui subvenire revivescentibus potest,

</p>
               </div>

               <div type="textpart" n="5" subtype="section">
                  <p> viventibus non potest? Nonne Romani sine vestro deo imperant regnant, fruuntur orbe toto vestrique
<pb n="p.346"/>
dominantur? vos vero suspensi interim atque solliciti honestis voluptatibus abstinetis: non spectacula visitis, non pompis interestis, convivia publica absque vobis; sacra certamina, praecerptos cibos et delibatos altaribus potus abhorretis. Sic reformidatis

 deos quos negatis! Non floribus caput nectitis, non corpus odoribus honestatis; reservatis unguenta funeribus, coronas etiam sepulcris denegatis, pallidi trepidi, misericordia digni, sed nostrorum deorum. Ita nec resurgitis miseri nec interim vivitis!
</p>
               </div>

               <div type="textpart" n="6" subtype="section">
                  <p>
                     <milestone unit="section" n="7"/> Proinde si quid sapientiae vobis aut verecundiae est, desinite caeli plagas et mundi fata et secreta rimari: satis est pro pedibus aspicere maxime indoctis inpolitis, rudibus agrestibus, quibus non est datum intellegere civilia, multo magis denegatum est disserere divina.’
</p>
               </div>
            </div>

            <div type="textpart" n="13" subtype="chapter">
               <div type="textpart" n="1" subtype="section">
                  <p>‘Quamquam si philosophandi libido est, Socraten, sapientiae principem, quisque vestrum tantus est, si potuerit, imitetur. Eius viri, quotiens de caelestibus rogabatur, nota responsio est: ' quod

 supra nos, nihil ad nos.' Merito ergo de oraculo testimonium meruit prudentiae singularis.
</p>
               </div>

               <div type="textpart" n="2" subtype="section">
                  <p>Quod oraculum, idem ipse persensit, idcirco universis esse praepositum, non quod omnia comperisset, sed quod nihil se scire didicisset: ita confessae inperitiae

 summa prudentia est.
</p>
               </div>

               <div type="textpart" n="3" subtype="section">
                  <p>Hoc fonte defluxit Arcesilae et multo post Carneadis et Academicorum plu-
<pb n="p.348"/>
rimorum in summis quaestionibus tuta dubitatio, quo genere philosophari et caute indocti possunt

 et docti gloriose. Quid? Simonidis Melici nonne admiranda omnibus et sectanda cunctatio? Qui Simonides, cum de eo, quid et quales arbitraretur deos, ab Hierone tyranno quaereretur, primo deliberationi diem petiit, postridie biduum prorogavit, mox alterum tantum admonitus adiunxit.
</p>
               </div>

               <div type="textpart" n="4" subtype="section">
                  <p>Postremo, cum causas tantae morae tyrannus inquireret, respondit ille ' quod sibi, quanto inquisitio tardior

 pergeret,
</p>
               </div>

               <div type="textpart" n="5" subtype="section">
                  <p>tanto veritas fieret obscurior.' Mea quoque opinione quae sunt dubia, ut sunt, relinquenda sunt, nec, tot ac tantis viris deliberantibus, temere et audaciter in alteram partem ferenda sententia est, ne aut anilis inducatur superstitio aut omnis religio destruatur.’
</p>
               </div>
            </div>

            <div type="textpart" n="14" subtype="chapter">
               <div type="textpart" n="1" subtype="section">
                  <p>Sic Caecilius et renidens (nam indignationis eius tumorem effusae orationis impetus relaxaverat): ‘Ecquid ad haec’ ait ‘audet Octavius, homo Plautinae prosapiae, ut pistorum praecipuus, ita postremus philosophorum?’

</p>
               </div>

               <div type="textpart" n="2" subtype="section">
                  <p> ‘Parce,’ inquam, ‘in eum plaudere: neque enim prius exultare te dignum est concinnitate sermonis, quam utrimque plenius fuerit peroratum, maxime cum non laudi, set veritati disceptatio vestra nitatur.

</p>
               </div>

               <div type="textpart" n="3" subtype="section">
                  <p> Et quamquam magnum in modum me subtili varietate tua delectarit oratio, tamen altius moveor, non
<pb n="p.350"/>
de praesenti actione, sed de toto genere disputandi, quod plerumque pro disserentium viribus et eloquentiae potestate etiam perspicuae veritatis condicio

 mutetur. Id accidere pernotum est auditorum facilitate, qui dum verborum lenocinio a rerum intentionibus avocantur, sine dilectu adsentiuntur dictis omnibus nec a rectis falsa secernunt, nescientes inesse et incredibile verum et verisimile mendacium.
</p>
               </div>

               <div type="textpart" n="4" subtype="section">
                  <p>
                     <milestone unit="section" n="5"/> Itaque, quo saepius adseverationibus credunt, eo frequentius a peritioribus arguuntur: sic adsidue temeritate decepti culpam iudicis tranferunt ad incerti querellam, ut damnatis omnibus malint universa suspendere quam de fallacibus iudicare.

</p>
               </div>

               <div type="textpart" n="6" subtype="section">
                  <p> Igitur nobis providendum est, ne odio identidem sermonum omnium laboremus ita, ut in execrationem et odium hominum plerique simpliciores efferantur. Nam incaute creduli circumveniuntur ab his quos bonos putaverunt: mox errore consimili iam suspectis omnibus ut improbos metuunt etiam quos optimos sentire potuerunt.

</p>
               </div>

               <div type="textpart" n="7" subtype="section">
                  <p>  Nos proinde solliciti, quod utrimque omni negotio disseratur et ex altera parte plerumque obscura sit veritas, ex altero latere mira subtilitas quae nonnumquam ubertate dicendi fidem confessae probationis imitetur, diligenter quantum potest singula ponderemus, ut argutias quidem laudare, ea vero quae recta sunt, eligere, probare, suscipere possimus.’
</p>
               </div>
            </div>

            <div type="textpart" n="15" subtype="chapter">
               <div type="textpart" n="1" subtype="section">
                  <p>‘Decedis’ inquit Caecilius ‘officio iudicis religiosi: nam periniurium est vires te actionis meae
<pb n="p.352"/>
intergressu gravissimae disputationis infringere, cum Octavius integra et inlibata habeat singula, si potest, refutare.’

</p>
               </div>

               <div type="textpart" n="2" subtype="section">
                  <p> ‘Id quod criminaris’ inquam ‘in commune, nisi fallor, conpendium protuli, ut examine scrupuloso nostram sententiam non eloquentiae tumore, sed rerum ipsarum soliditate libremus. Nec avocanda, quod querens, diutius intentio, cum toto silentio liceat responsionem Ianuari nostri iam gestientis audire.’
</p>
               </div>
            </div>

            <div type="textpart" n="16" subtype="chapter">
               <div type="textpart" n="1" subtype="section">
                  <p>Et Octavius: ‘Dicam equidem, ut potero, pro viribus, et adnitendum tibi mecum est, ut conviciorum amarissimam labem verborum veracium flumine diluamus.
Nec dissimulabo principio ita Natalis mei errantem, vagam, lubricam nutasse sententiam, ut sit nobis ambigendum, utrum tua eruditio 1 turbata sit,

</p>
               </div>

               <div type="textpart" n="2" subtype="section">
                  <p> an vacillaverit per errorem. Nam interim deos credere, interim se deliberare variavit, ut propositionis incerto incertior responsionis nostrae intentio fundaretur. Sed in Natali meo versutiam nolo, non credo: procul est ab eius simplicitate subtilis urbanitas.

</p>
               </div>

               <div type="textpart" n="3" subtype="section">
                  <p> Quid igitur? Ut qui rectam viam nescit, ubi, ut fit, in plures una diffinditur, quia viam nescit, haeret anxius nec singulas audet eligere nec universas probare: sic, cui non est veri stabile iudicium, prout infida suspicio spargitur, ita eius dubia opinio dissipatur.

</p>
               </div>

               <div type="textpart" n="4" subtype="section">
                  <p> Nullum itaque miraculum est, si Caecilius identidem in contrariis ac repugnantibus iactetur,
<pb n="p.354"/>
aestuet, fluctuetur, Quod ne fiat ulterius, convincam et redarguam quamvis diversa, quae dicta sunt, una veritate confirmata probataque: sic nec dubitandum ei de cetero est nec vagandum.

</p>
               </div>

               <div type="textpart" n="5" subtype="section">
                  <p> Et quoniam meus frater erupit, aegre se ferre, stomachari, indignari, dolere, inliteratos, pauperes, inperitos de rebus caelestibus disputare, sciat omnes homines, sine dilectu aetatis, sexus, dignitatis, rationis et sensus capaces et habiles procreatos nec fortuna nanctos, sed natura insitos esse sapientiam: quin ipsos etiam philosophos, vel si qui alii artium repertores in memorias exierunt, priusquam sollertia mentis parerent nominis claritatem, habitos esse plebeios, indoctos, seminudos: adeo divites facultatibus suis inligatos magis aurum suspicere consuesse quam caelum, nostrates pauperes et commentos esse prudentiam et tradidisse ceteris disciplinam. Unde apparet ingenium non dari facultatibus nec studio parari, sed cum ipsa mentis formatione generari.
6 Nihil itaque indignandum vel dolendum, si quicumque de divinis quaerat, sentiat, proferat, cum non dis-.putantis auctoritas, sed disputationis ipsius veritas requiratur. Atque etiam, quo imperitior sermo, hoc inlustrior ratio est, quoniam non fucatur pompa facundiae et gratiae, sed, ut est, recti regula sustinetur.’
</p>
               </div>
            </div>

            <div type="textpart" n="17" subtype="chapter">
               <div type="textpart" n="1" subtype="section">
                  <p>‘Nec recuso, quod Caecilius adserere inter praecipua conisus est, hominem nosse se et circumspicere debere, quid sit, unde sit, quare sit: utrum elementis concretus an concinnatus atomis, an potius
<pb n="p.356"/>

                  </p>
               </div>

               <div type="textpart" n="2" subtype="section">
                  <p> a deo factus, formatus, animatus. Quod ipsum explorare et eruere sine univcrsitatis inquisitione non possumus, cum ita cohaerentia, conexa, concatenata sint, ut nisi divinitatis rationem diligenter excusseris, nescias humanitatis, nec possis pulchre gerere rem civilem, nisi cognoveris hanc communem omnium mundi civitatem, praecipue cum a feris beluis hoc differamus, quod illa prona in terramque vergentia nihil nata sint prospicere nisi pabulum, nos, quibus vultus erectus, quibus suspectus in caelum datus est, sermo et ratio, per quae deum adgnoscimus, sentimus, imitamur, ignorare nec fas nec licet ingerentem sese oculis et sensibus nostris caelestem claritatem: sacrilegii enim vel maxime instar est, humi quaerere quod in sublimi debeas invenire.

</p>
               </div>

               <div type="textpart" n="3" subtype="section">
                  <p>  Quo magis mihi videntur qui hunc mundi totius ornatum non divina ratione perfectum volunt, sed frustis quibusdam temere cohaerentibus conglobatum, mentem, sensum, oculos denique ipsos non

 habere. Quid enim potest esse tam apertum, tam confessum tamque perspicuum, cum oculos in caelum sustuleris et quae sunt infra circaque lustraveris, quam esse aliquod numen praestantissimae mentis, quo omnis natura inspiretur, moveatur, alatur, gubernetur?
</p>
               </div>

               <div type="textpart" n="4" subtype="section">
                  <p>
                     <milestone unit="section" n="5"/>  Caelum ipsum vide: quam late tenditur, quam rapide volvitur, vel quod in noctem astris distinguitur, vel quod in diem sole lustratur: iam scies, quam sit in eo summi moderatoris mira et divina libratio. vide et annum, ut solis ambitus faciat, et mensem vide,

</p>
               </div>

               <div type="textpart" n="6" subtype="section">
                  <p> ut luna auctu, senio, labore circumagat. Quid
<pb n="p.358"/>
tenebrarum et luminis dicam recursantes vices, ut sit nobis operis et quietis alterna reparatio? Relinquenda vero astrologis prolixior de sideribus oratio, vel quod regant cursum navigandi, vel quod arandi metendique tempus inducant. Quae singula non modo ut crearentur, fierent, disponerentur, summi opificis et perfectae rationis eguerunt, verum etiam sentiri, perspici, intellegi sine summa sollertia et ratione non possunt.

</p>
               </div>

               <div type="textpart" n="7" subtype="section">
                  <p>  Quid? cum ordo temporum ac frugum stabili varietate distinguitur, nonne auctorem suum parentemque testatur ver aeque cum suis floribus et aestas cum suis messibus et autumni maturitas grata et hiberna olivitas necessaria? Qui ordo facile turbaretur,

</p>
               </div>

               <div type="textpart" n="8" subtype="section">
                  <p> nisi maxima ratione consisteret. Iam providentiae quantae, ne hiems sola glacie ureret aut sola aestas ardore torreret, autumni et veris inserere medium temperamentum, ut per vestigia sua anni revertentis occulti et innoxii transitus laberentur!

</p>
               </div>

               <div type="textpart" n="9" subtype="section">
                  <p>  Mari intende: lege litoris stringitur. Quicquid arborum est vide: quam e terrae visceribus animatur! Aspice oceanum: refluit reciprocis aestibus, vide fontes: manant venis perennibus. Fluvios intuere: eunt semper exercitis lapsibus.

</p>
               </div>

               <div type="textpart" n="10" subtype="section">
                  <p>  Quid loquar apte disposita recta montium, collium flexa, porrecta camporum? quidve animantium loquar adversus sese tutelam multiformem? alias armatas cornibus, alias dentibus saeptas et fundatas ungulis et spicatas aculeis aut pedum celeritate liberas aut elatione pinnarum?

</p>
               </div>

               <div type="textpart" n="11" subtype="section">
                  <p>  Ipsa praecipue formae nostrae pulchritudo deum
<pb n="p.360"/>
fatetur artificem: status rigidus, vultus erectus, oculi in summo velut in specula constituti et omnes ceteri sensus velut in arce compositi.’
</p>
               </div>
            </div>

            <div type="textpart" n="18" subtype="chapter">
               <div type="textpart" n="1" subtype="section">
                  <p>‘Longum est ire per singula. Nihil in homine membrorum est, quod non et necessitatis causa sit et decoris, et quod magis mirum est, eadem figura omnibus, sed quaedam unicuique liniamenta deflexa: sic et similes universi videmur et inter se singuli dissimiles invenimur.

</p>
               </div>

               <div type="textpart" n="2" subtype="section">
                  <p>  Quid nascendi ratio? quid? cupido generandi nonne a deo data est, et ut ubera partu maturescente lactescant et ut tener fetus ubertate lactei roris adolescat?

</p>
               </div>

               <div type="textpart" n="3" subtype="section">
                  <p>  Nec universitati solummodo deus, sed et partibus consulit. Britannia sole deficitur, sed circumfluentis maris tepore recreatur; Aegypti siccitatem temperare Nilus amnis solet, Euphrates Mesopotamiam pro imbribus pensat, Indus flumen et serere orientem dicitur et rigare.

</p>
               </div>

               <div type="textpart" n="4" subtype="section">
                  <p>  Quod si ingressus aliquam domum omnia exculta, disposita, ornata vidisses, utique praeesse ei crederes dominum et illis bonis rebus multo esse meliorem: ita in hac mundi domo, cum caelo terraque perspicias providentiam, ordinem, legem, crede esse universitatis dominum parentemque ipsis sideribus et totius mundi partibus pulchriorem.

</p>
               </div>

               <div type="textpart" n="5" subtype="section">
                  <p> Ni forte, quoniam de providentia nulla dubitatio est, inquirendum putas, utrum unius imperio an arbitrio plurimorum caeleste regnum gubernetur: quod ipsum non est multi laboris aperire cogitanti
<pb n="p.362"/>
imperia terrena, quibus exempla utique de caelo.

</p>
               </div>

               <div type="textpart" n="6" subtype="section">
                  <p> Quando umquam regni societas aut cum fide coepit aut sine cruore discessit? Omitto Persas de equorum hinnitu augurantes principatum, et Thebanorum par, mortuam fabulam, transeo. Ob pastorum et casae regnum de geminis memoria notissima est. Generi et soceri bella toto orbe diffusa sunt, et tam magni imperii duos fortuna non cepit.

</p>
               </div>

               <div type="textpart" n="7" subtype="section">
                  <p>  vide cetera: rex unus apibus, dux unus in gregibus, in armentis rector unus. Tu in caelo summam potestatem dividi credas et scindi veri illius ac divini imperii totam maiestatem, cum palam sit parentem omnium deum nec principium habere nec terminum, qui nativitatem omnibus praestet, sibi perpetuitatem, qui ante mundum fuerit sibi ipse pro mundo: qui universa, quaecumque sunt, verbo iubet, ratione dispensat, virtute consummat.

</p>
               </div>

               <div type="textpart" n="8" subtype="section">
                  <p>  Hic non videri potest: visu clarior est; nec conprehendi: tactu purior est; nec aestimari: sensibus maior est, infinitus, inmensus et soli sibi tantus, quantus est, notus. Nobis vero ad intellectum pectus angustum est, et ideo sic eum digne aestimamus,

</p>
               </div>

               <div type="textpart" n="9" subtype="section">
                  <p> dum inaestimabilem dicimus. Eloquar quemad-
<pb n="p.364"/>
modum sentio: magnitudinem dei qui se putat nosse, minuit; qui non vult minuere, non novit.

</p>
               </div>

               <div type="textpart" n="10" subtype="section">
                  <p>  Nec nomen deo quaeras: deus nomen est. Illic vocabulis opus est, cum per singulos propriis appellationum insignibus multitudo dirimenda est: deo, qui solus est, dei vocabulum totum est. Quem si patrem dixero, carnalem opineris; si regem, terrenum suspiceris; si dominum, intelleges utique mortalem. Aufer additamenta nominum et perspicies eius claritatem.

</p>
               </div>

               <div type="textpart" n="11" subtype="section">
                  <p> Quid quod omnium de isto habeo consensum? Audio vulgus: cum ad caelum manus tendunt, nihil aliud quam ' deum ' dicunt et ' deus magnus est' et ' deus verus est' et ' si deus dederit.' vulgi iste naturalis sermo est an Christiani confitentis oratio? Et qui Iovem principem volunt, falluntur in nomine, sed de una potestate consentiunt.’
</p>
               </div>
            </div>

            <div type="textpart" n="19" subtype="chapter">
               <div type="textpart" n="1" subtype="section">
                  <p>‘Audio poetas quoque unum patrem divum atque hominum praedicantes, et talem esse mortalium mentem qualem parens omnium diem duxerit.

</p>
               </div>

               <div type="textpart" n="2" subtype="section">
                  <p> Quid? Mantuanus Maro nonne apertius, proximius, verius ' principio ' ait ' caelum ac terras ' et cetera mundi membra ' spiritus intus alit et infusa mens agitat, inde hominum pecudumque genus' et quicquid aliud animalium? Idem alio loco mentem istam et spiritum deum nominat. Haec enim verba sunt:
<pb n="p.366"/>
deum namque ire per omnes terrasque tractusque maris caelumque profundum, unde hominum genus et pecudes, unde imber et ignes.
Quid aliud et a nobis deus quam mens et ratio et spiritus praedicatur?

</p>
               </div>

               <div type="textpart" n="3" subtype="section">
                  <p>  Reeenseamus, si placet, disciplinam philosophorum: deprehendes eos, etsi sermonibus variis, ipsis tamen rebus in hanc unam coire et conspirare sententiam.

</p>
               </div>

               <div type="textpart" n="4" subtype="section">
                  <p> Omitto illos rudes et veteres, qui de suis dictis sapientes esse meruerunt. Sit Thales Milesius omnium primus, qui primus omnium de caelestibus disputavit. Is autem Milesius Thales rerum initium aquam dixit, deum autem eam mentem quae ex aqua cuneta formaverit. Esto altior et sublimior aquae et spiritus ratio, quam ut ab homine potuerit inveniri, a deo traditum: vides philosophi principalis

 nobiscum penitus opinionem consonare.
</p>
               </div>

               <div type="textpart" n="5" subtype="section">
                  <p>Anaximenes deinceps et post Apolloniates Diogenes aera deum statuunt infinitum et inmensum: horum quoque similis

 de divinitate consensio est.
</p>
               </div>

               <div type="textpart" n="6" subtype="section">
                  <p>Anaxagorae vero discriptio et motus infinitae mentis deus dieitur, et Pythagorae deus est animus per universam rerum naturam commeans et intentus, ex quo etiam animalium

 omnium vita carpatur.
</p>
               </div>

               <div type="textpart" n="7" subtype="section">
                  <p>Xenophanen notum est omne infinitum cum mente deum tradere, et Antisthenen populares deos multos, sed naturalem unum praecipuum, Speusippum vim animalem, qua

 omnia regantur, deum nosse. Quid?
</p>
               </div>

               <div type="textpart" n="8" subtype="section">
                  <p>Democritus, quamvis atomorum primus inventor, nonne plerumque naturam quae imagines fundat et intellegentiam
<pb n="p.368"/>
deum loquitur? Straton quoque et ipse naturam Etiam Epicurus ille, qui deos aut otiosos fingit aut 
 nullos, naturam superponit. Aristoteles variat et adsignat tamen unam potestatem: nam interim mentem, mundum interim deum dicit, interim mundo deum praeficit. Theophrastus etiam variat, alias mundo, alias menti divinae tribuens principatum.
</p>
               </div>

               <div type="textpart" n="9" subtype="section">
                  <p>Heraclides Ponticus quoque mundo divinam mentem

 quamvis varie adscribit. Zenon et Chrysippus et Cleanthes sunt et ipsi multiformes, sed ad unitatem providentiae omnes revolvuntur, Cleanthes enim mentem modo naturae atque1 animum, modo aethera, plerumque rationem deum disserit. Zenon, eiusdem magister, naturalem legem atque divinam et aethera interim interdumque rationem vult omnium esse principium; idem interpretando Iunonem aera, Iovem caelum, Neptunum mare, ignem esse Vulcanum et ceteros similiter vulgi deos elementa esse monstrando publicum arguit graviter et revincit errorem.
</p>
               </div>

               <div type="textpart" n="10" subtype="section">
                  <p>
                     <milestone unit="section" n="11"/> Eadem fere Chrysippus: vim divinam rationalem, naturam et mundum, interim et fatalem necessitatem deum credit Zenonemque interpretatione physiologica in Hesiodi, Homeri Orpheique carminibus imitatur.

</p>
               </div>

               <div type="textpart" n="12" subtype="section">
                  <p> Babylonio etiam Diogeni disciplina est exponendi et disserendi Iovis partum et ortum Minervae et hoc genus cetera rerum vocabula esse, non deorum.

</p>
               </div>

               <div type="textpart" n="13" subtype="section">
                  <p> Nam Socraticus Xenophon formam dei veri negat videri posse et ideo quaeri non oportere, Ariston Stoicus conprehendi omnino non posse: uterque maiestatem dei intellegendi desperatione senserunt.
<pb n="p.370"/>

                  </p>
               </div>

               <div type="textpart" n="14" subtype="section">
                  <p> Platoni apertior de deo et rebus ipsis et nominibus oratio est et quae tota esset caelestis, nisi persuasionis civilis nonnunquam admixtione sordesceret. Platoni itaque in Timaeo deus est ipso suo nomine mundi parens, artifex animae, caelestium terrenorumque fabricator, quem et invenire difficile prae nimia et incredibili potestate, et cum inveneris, in publicum dicere inpossibile praefatur.

</p>
               </div>

               <div type="textpart" n="15" subtype="section">
                  <p>  Eadem fere et ista, quae nostra sunt: nam et deum novimus et parentem omnium dicimus at numquam publice nisi interrogati praedicamus.’
</p>
               </div>
            </div>

            <div type="textpart" n="20" subtype="chapter">
               <div type="textpart" n="1" subtype="section">
                  <p>‘Exposui opiniones omnium ferme philosophorum, quibus inlustrior gloria est, deum unum multis licet designasse nominibus, ut quivis arbitretur, aut nunc Christianos philosophos esse aut philosophos fuisse iam tunc Christianos.

</p>
               </div>

               <div type="textpart" n="2" subtype="section">
                  <p>  Quod si providentia mundus regitur et unius dei nutu gubernatur, non nos debet antiquitas inperitorum fabellis suis delectata vel capta ad errorem mutui rapere consensus, cum philosophorum suorum sententiis refellatur, quibus et rationis et vetustatis

 adsistit auctoritas.
</p>
               </div>

               <div type="textpart" n="3" subtype="section">
                  <p>Maioribus enim nostris tam facilis in mendaciis fides fuit, ut temere crediderint etiam alia monstruosa, mera miracula: Scyllam multiplicem, Chimaeram multiformem et Hydram felicibus vulneribus renascentem et Centauros equos suis hominibus inplexos, et quicquid famae licet

 fingere, illis erat libenter audire.
</p>
               </div>

               <div type="textpart" n="4" subtype="section">
                  <p>Quid illas aniles 
<pb n="p.372"/>
fabulas, de hominibus aves et feras et de hominibus arbores atque flores? Quae si essent facta, fierent:

</p>
               </div>

               <div type="textpart" n="5" subtype="section">
                  <p> quia fieri non possunt, ideo nec facta sunt. Similiter erraverunt erga deos quoque maiores nostri: inprovidi, creduli rudi simplicitate crediderunt. Dum reges suos colunt religiose, dum defunctos eos desiderant in imaginibus videre, dum gestiunt eorum memorias in statuis detinere, sacra facta sunt quae

 fuerant adsumpta solacia.
</p>
               </div>

               <div type="textpart" n="6" subtype="section">
                  <p>Denique et antequam commerciis orbis pateret et antequam gentes ritus suos moresque miscerent, unaquaeque natio conditorem suum aut ducem inclytum aut reginam pudicam sexu suo fortiorem aut alicuius muneris vel artis repertorem venerabatur ut civem bonae memoriae: sic et defunctis praemium et futuris dabatur exemplum.’
</p>
               </div>
            </div>

            <div type="textpart" n="21" subtype="chapter">
               <div type="textpart" n="1" subtype="section">
                  <p>‘Lege historicorum scripta vel scripta sapientium: eadem mecum recognosces.
Ob merita virtutis aut muneris deos habitos Euhemerus exsequitur, et eorum natales, patrias, sepulcra dinumerat et per provincias monstrat, Dictaei Iovis et Apollinis Delphici et Phariae Isidis et Cereris Eleusiniae.

</p>
               </div>

               <div type="textpart" n="2" subtype="section">
                  <p> Prodicus adsumptos in deos loquitur, qui errando inventis novis frugibus utilitati hominum profuerunt. In eandem sententiam et Persaeus philosophatur et adnectit inventas fruges et frugum ipsarum repertores isdem nominibus, ut comicus sermo est ' Venerem

</p>
               </div>

               <div type="textpart" n="3" subtype="section">
                  <p> sine Libero et Cerere frigere.' Alexander ille Magnus Macedo insigni volumine ad matrem suam
<pb n="p.374"/>
scripsit, metu suae potestatis proditum sibi de diis hominibus a sacerdote secretum: illic Vulcanum facit omnium principem, et postea Iovis gentem.

</p>
               </div>

               <div type="textpart" n="4" subtype="section">
                  <p> Saturnum enim, principem huius generis et examinis, omnes scriptores vetustatis Graeci Romamque hominem tradiderunt. Scit hoc Nepos et Cassius in

 historia, et Thallus ac Diodorus hoc loquuntur.
</p>
               </div>

               <div type="textpart" n="5" subtype="section">
                  <p>Is itaque Saturnus Creta profugus Italiam metu filii saevientis accesserat, et fani susceptus hospitio rudes illos homines et agrestes multa docuit ut Graeculus et politus, litteras inprimere, nummos signare, instrumenta

 conficere. Itaque latebram suam, quod tuto latuisset, vocari maluit Latium, et urbem Saturniam indito de suo nomine et Ianiculum Ianus ad memoriam uterque posteritatis reliquerunt.
</p>
               </div>

               <div type="textpart" n="6" subtype="section">
                  <p>
                     <milestone unit="section" n="7"/> Homo igitur utique qui fugit, homo utique qui latuit, et pater hominis et natus ex homine: Terrae enim vel Caeli filius, quod apud Italos esset ignotis parentibus, proditus, ut in hodiernum inopinato visos caelo missos, ignobiles et ignotos terrae filios nominamus.

</p>
               </div>

               <div type="textpart" n="8" subtype="section">
                  <p> Eius filius Iuppiter Cretae excluso parente regnavit, illic obiit, illic filios habuit: adhuc antrum Iovis visitur et sepulcrum eius ostenditur, et ipsis sacris suis humanitatis arguitur.

</p>
               </div>

               <div type="textpart" n="9" subtype="section">
                  <p>  Otiosum est ire per singulos et totam seriem generis istius explicare, cum in primis parentibus probata mortalitas in ceteros ipso ordine successionis influxerit. Nisi forte post mortem deos fingitis, et perierante
<pb n="p.376"/>
Proculo deus Romulus, et Iuba Mauris volentibus deus est, et divi ceteri reges, qui consecrantur non ad fidem numinis, sed ad honorem emeritae

 potestatis. Invitis his denique hoc nomen adscribitur: optant in homine perseverare, fieri se deos metuunt, etsi iam senes nolunt.
</p>
               </div>

               <div type="textpart" n="10" subtype="section">
                  <p>
                     <milestone unit="section" n="11"/> Ergo nec de mortuis dii, quoniam deus mori non potest, nec de natis, quoniam moritur omne quod nascitur: divinum autem id est, quod nec ortum habet nec occasum. Cur enim, si nati sunt, non hodieque nascuntur? Nisi forte iam Iuppiter senuit et partus in Iunone defecit et Minerva canuit antequam peperit. An ideo cessavit ista generatio, quoniam nulla huiusmodi fabulis praebetur adsensio?

</p>
               </div>

               <div type="textpart" n="12" subtype="section">
                  <p>  Ceterum si dii creare possent,interire nonpossent, plures totis hominibus deos haberemus, ut iam eos nec caelum contineret nec aër caperet nec terra gestaret. Unde manifestum est homines illos fuisse, quos et natos legimus et mortuos scimus.’
</p>
               </div>
            </div>

            <div type="textpart" n="22" subtype="chapter">
               <div type="textpart" n="1" subtype="section">
                  <p>‘Quis ergo dubitat horum imagines consecratas vulgus orare et publice colere, dum opinio et mens imperitorum artis concinnitate decipitur, auri fulgore praestringitur, argenti nitore et candore

 eboris hebetatur?
</p>
               </div>

               <div type="textpart" n="2" subtype="section">
                  <p>Quodsi in animum quis inducat, tormentis quibus et quibus machinis simulacrum omne formetur, erubescet timere se materiem ab

 artifice, ut deum faceret, inlusam.
</p>
               </div>

               <div type="textpart" n="3" subtype="section">
                  <p>Deus enim
<pb n="p.378"/>
ligneus, rogi fortasse vel infelicis stipitis portio,

</p>
               </div>

               <div type="textpart" n="4" subtype="section">
                  <p> suspenditur, caeditur, dolatur, runcinatur; et deus aereus vel argenteus de immundo vasculo, ut saepius factum Aegyptio regi, conflatur, tunditur malleis et incudibus figuratur; et lapideus deus caeditur, scalpitur et ab impurato homine levigatur, nec sentit suae nativitatis iniuriam, ita ut nec postea de vestra veneratione culturam.

</p>
               </div>

               <div type="textpart" n="5" subtype="section">
                  <p>  Nisi forte nondum deus saxum est vel lignum vel argentum. Quando igitur hic nascitur? Ecce funditur, fabricatur, sculpitur: nondum deus est; ecce plumbatur, construitur, erigitur: nec adhuc deus est; ecce ornatur, consecratur, oratur: tunc postremo deus est, cum homo illum voluit et dedicavit.

</p>
               </div>

               <div type="textpart" n="6" subtype="section">
                  <p>  Quanto verius de diis vestris animalia muta naturaliter iudicant! Mures, hirundines, milvi non sentire eos sciunt: rodunt, inculcant, insident, ac nisi abigatis, in ipso dei vestri ore nidificant; araneae vero faciem eius intexunt et de ipso capite sua fila

 suspendunt. vos tergetis, mundatis, eraditis et illos, quos facitis, protegitis et timetis, dum unusquisque vestrum non cogitat prius se debere deum nosse quam colere, dum inconsulte gestiunt parentibus oboedire, dum fieri malunt alieni erroris accessio quam sibi credere, dum nihil ex his quae timent norunt.
</p>
               </div>

               <div type="textpart" n="7" subtype="section">
                  <p>Sic in auro et argento avaritia consecrata
<pb n="p.380"/>
est, sic statuarum inanium consignata forma, sic nata Romana superstitio.

</p>
               </div>

               <div type="textpart" n="8" subtype="section">
                  <p>  Quorum ritus si percenseas, ridenda quam multa, quam multa etiam miseranda sunt! Nudi cruda hieme discurrunt, alii incedunt pilleati, scuta vetera circumferunt, pelles caedunt, mendicantes vicatim deos ducunt: quaedam fana semel anno adire permittunt, quaedam in totum nefas visere: est quo viro non licet et nonnulla absque feminis sacra sunt, etiam servo quibusdam caerimoniis interesse piacularc flagitium est: alia sacra coronat univira, alia multivira, et magna religione conquiritur quae plura possit

 adulteria numerare. Quid? qui sanguine suo libat et vulneribus suis supplicat, non profanus melius esset quam sic religiosus? aut cui testa sunt obscena demessa, quo modo deum violat qui hoc modo placat, cum si eunuchos deus vellet, posset procreare, non facere?
</p>
               </div>

               <div type="textpart" n="9" subtype="section">
                  <p>
                     <milestone unit="section" n="10"/>  Quis non intellegat male sanos et vanae et perditae mentis in ista desipere et ipsam errantium turbam mutua sibi patrocinia praestare? Hic defensio communis furoris est furentium multitudo.’
</p>
               </div>
            </div>

            <div type="textpart" n="23" subtype="chapter">
               <div type="textpart" n="1" subtype="section">
                  <p>‘Considera denique sacra ipsa et ipsa mysteria: invenies exitus tristes, fata et funera et luctus atque planctus miserorum deorum. Isis
<pb n="p.382"/>
perditum filium cum Cynocephalo suo et calvis sacerdotibus luget, plangit, inquirit, et Isiaci miseri caedunt pectora et dolorem infelicissimae matris imitantur; mox invento parvulo gaudet Isis, exultant sacerdotes, Cynocephalus inventor gloriatur, nec desinunt annis omnibus vel perdere quod inveniunt vel invenire quod perdunt. Nonne ridiculum est vel lugere quod colas vel colere quod lugeas? Haec tamen Aegyptia quondam nunc et sacra Romana sunt, ut desipias Isidis ad hirundinem et sistrum et adsparsis membris inanem tui Serapidis sive Osiridis tumulum.

</p>
               </div>

               <div type="textpart" n="2" subtype="section">
                  <p>  Ceres facibus accensis et serpente circumdata errore subreptam et corruptam Liberam anxia sollicita

 vestigat: haec sunt Eleusinia. Et quae Iovis sacra sunt?
</p>
               </div>

               <div type="textpart" n="3" subtype="section">
                  <p>Nutrix capella est, et avido patri subtrahitur infans, ne voretur, et Corybantum cymbalis, ne pater

 audiat vagitus, tinnitus eliditur.
</p>
               </div>

               <div type="textpart" n="4" subtype="section">
                  <p>Cybelae Dindyma pudet dicere, quae adulterum suum infeliciter placitum, quoniam et ipsa deformis et vetula, ut multorum deorum mater, ad stuprum inlicere non
<pb n="p.384"/>
poterat, exsecuit ut deum scilicet faceret eunuchum. Propter hanc fabulam Galli eam et semiviri sui corporis supplicio colunt. Haec iam non sunt sacra, tormenta sunt.

</p>
               </div>

               <div type="textpart" n="5" subtype="section">
                  <p>  Quid? formae ipsae et habitus nonne arguunt ludibria et dedecora deorum vestrorum? Vulcanus claudus deus et debilis, Apollo tot aetatibus levis, Aesculapius bene barbatus, etsi semper adulescentis Apollinis filius, Neptunus glaucis oculis, Minerva caesiis, bubulis Iuno, pedibus Mercurius alatis, Pan ungulatis, Saturnus compeditis. Ianus vero frontes duas gestat, quasi et aversus incedat; Diana interim est alte succincta venatrix, et Ephesia mammis multis et uberibus extructa, et Trivia trinis capitibus et multis

 manibus horrifica. Quid? ipse Iuppiter vester modo inberbis statuitur, modo barbatus locatur; et cum Hammon dicitur, habet cornua, et cum Capitolinus, tunc gerit fulmina, et cum Latiaris, cruore perfunditur, et cum Feretrius corona induitur.
</p>
               </div>

               <div type="textpart" n="6" subtype="section">
                  <p>Et ne longius multos Ioves obeam, tot sunt Iovis monstra

 quot nomina.
</p>
               </div>

               <div type="textpart" n="7" subtype="section">
                  <p>Erigone suspensa de laqueo est, ut virgo inter astra ignita sit, Castores alternis moriuntur ut vivant, Aesculapius ut in deum surgat fulminatur, Hercules ut hominem exuat Oetaeis ignibus concrematur.’
</p>
               </div>
            </div>

            <div type="textpart" n="24" subtype="chapter">
               <div type="textpart" n="1" subtype="section">
                  <p>‘Has fabulas et errores et ab inperitis parentibus discimus, et quod est gravius, ipsis studiis
<pb n="p.386"/>
et disciplinis elaboramus, carminibus praecipue poetarum, qui plurimum quantum veritati ipsi sua

 auctoritate nocuerunt. Et Plato ideo praeclare Homerum illum inclytum laudatum et coronatum de civitate, quam in sermone instituebat, eiecit.
</p>
               </div>

               <div type="textpart" n="2" subtype="section">
                  <p>
                     <milestone unit="section" n="3"/> Hic enim praecipuus bello Troico deos vestros, etsi ludos facit, tamen in hominum rebus et actibus miscuit,hic eorum paria composuit,sauciavit venerem,

</p>
               </div>

               <div type="textpart" n="4" subtype="section">
                  <p> Martem vinxit, vulneravit, fugavit. Iovem narrat Briareo liberatum, ne a diis ceteris ligaretur, et Sarpedonem filium, quoniam morti non poterat eripere, cruentis imbribus flere, et loro veneris iniectum flagrantius, quam in adulteras soleat, cum

 Iunone uxore concumbere. Alibi Hercules stercora egerit et Apollo Admeto pecus pascit.
</p>
               </div>

               <div type="textpart" n="5" subtype="section">
                  <p>Laomedonti vero muros Neptunus instituit, nec mercedem operis

 infelix structor accepit. Illic Iovis fulmen cum Aeneae armis in incude fabricatur, cum caelum et fulmina et fulgura longe ante fuerint, quam Iuppiter in Creta nasceretur, et flammas veri fulminis nec Cyclops potuerit imitari nec ipse Iuppiter non vereri.
</p>
               </div>

               <div type="textpart" n="6" subtype="section">
                  <p>
                     <milestone unit="section" n="7"/> Quid loquar Martis et veneris adulterium deprehensum et in Ganymeden Iovis stuprum caelo consecratum? Quae omnia in hoc prodita, ut vitiis hominum quaedam auctoritas pararetur.

</p>
               </div>

               <div type="textpart" n="8" subtype="section">
                  <p>  His atque huiusmodi figmentis et mendaciis dulcioribus corrumpuntur ingenia puerorum et isdem fabulis inhaerentibus adusque summae aetatis robur adolescunt et in isdem opinionibus miseri consenescunt, cum sit veritas obvia, sed requirentibus.’
<pb n="p.388"/>
                  </p>
               </div>
            </div>

            <div type="textpart" n="25" subtype="chapter">
               <div type="textpart" n="1" subtype="section">
                  <p>‘At tamen ista ipsa superstitio Romanis dedit, auxit, fundavit imperium, cum non tam virtute quam religione et pietate pollerent. Nimirum insignis et nobilis iustitia Romana ab ipsis imperii

 nascentis incunabulis auspicata est! Nonne in ortu suo et scelere collecti et muniti immanitatis suae terrore creverunt? Nam asylo prima plebs congregata est: confluxerant perditi, facinerosi, incesti, sicarii, proditores, et ut ipse Romulus imperator et rector populum suum facinore praecelleret, parricidium fecit.
</p>
               </div>

               <div type="textpart" n="2" subtype="section">
                  <p>Haec prima sunt auspicia religiosae

 civitatis! Mox alienas virgines iam desponsatas, iam destinatas et nonnullas de matrimonio mulierculas sine more rapuit, violavit, inlusit, et cum earum parentibus, id est cum soceris suis bellum miscuit, propinquum sanguinem fudit. Quid inrcligiosius, quid audacius, quid ipsa sceleris confidentia tutius?
</p>
               </div>

               <div type="textpart" n="3" subtype="section">
                  <p>
                     <milestone unit="section" n="4"/> Iam finitimos agro pellere, civitates proximas evertere cum templis et altaribus, captos cogere, damnis alienis et suis sceleribus adolescere cum Romulo regibus ceteris et posteris ducibus disciplina communis est.

</p>
               </div>

               <div type="textpart" n="5" subtype="section">
                  <p>  Ita quicquid Romani tenent, colunt, possident, audaciae praeda est: templa omnia de manubiis, id est de ruinis urbium, de spoliis deorum, de caedibus sacerdotum.

</p>
               </div>

               <div type="textpart" n="6" subtype="section">
                  <p>  Hoc insultare et inludere est victis religionibus servire, captivas eas post victorias adorare. Nam adorare quae manu ceperis, sacrilegium est conse-
<pb n="p.390"/>
crare, non numina. Totiens ergo Romanis inpiatum est quotiens triumphatum, tot de diis spolia quot de

 gentibus et tropaea. Igitur Romani non ideo tanti, quod religiosi, sed quod inpune sacrilegi: neque enim potuerunt in ipsis bellis deos adiutores habere, adversus quos arma rapuerunt. At, quos prostraverant, detriumphatos colere coeperunt: quid autem isti dii pro Romanis possunt, qui nihil pro suis adversus eorum arma valuerunt?
</p>
               </div>

               <div type="textpart" n="7" subtype="section">
                  <p>
                     <milestone unit="section" n="8"/>  Romanorum enim vernaculos deos novimus: Romulus, Picus, Tiberinus et Consus et Pilumnus ac Volumnus dii; Cloacinam Tatius et invenit et coluit, Pavorem Hostibus atque Pallorem; mox a nescio quo Febris dedicata: haec alumna urbis istius superstitio, morbi et malae valetudines! Sane et Acca Larentia et Flora, meretrices propudiosae, inter morbos Romanorum et deos computandae.

</p>
               </div>

               <div type="textpart" n="9" subtype="section">
                  <p>  Isti scilicet adversus ceteros, qui in gentibus colebantur, Romanorum imperium protulerunt: neque enim eos adversum suos homines vel Mars Thracius vel Iuppiter Creticus vel Iuno nunc Argiva, nunc Samia, nunc Poena, vel Diana Taurica vel Mater Idaea vel Aegyptia illa non numina, sed portenta iuverunt.

</p>
               </div>

               <div type="textpart" n="10" subtype="section">
                  <p>  Nisi forte apud istos maior castitas virginum aut religio sanctior sacerdotum, cum paene in pluribus
<pb n="p.392"/>
virginibus, ut quae inconsultius se viris miscuissent, Vesta sane nesciente, sit incestum vindicatum, in residuis inpunitatem fecerit non castitas tutior, sed

 inpudicitia felicior. Ubi autem magis quam a sacerdotibus inter aras et delubra conducuntur stupra, tractantur lenocinia, adulteria meditantur? Frequentius denique in aedituorum cellulis quam in ipsis lupanaribus flagrans libido defungitur.
</p>
               </div>

               <div type="textpart" n="11" subtype="section">
                  <p>
                     <milestone unit="section" n="12"/> Et tamen ante eos deo dispensante diu regna tenuerunt Assyrii, Medi, Persae, Graeci etiam et Aegyptii, cum Pontifices et Arvales et Salios et vestales et Augures non haberent nec pullos cavea reclusos, quorum cibo vel fastidio res publica summa regeretur.’
</p>
               </div>
            </div>

            <div type="textpart" n="26" subtype="chapter">
               <div type="textpart" n="1" subtype="section">
                  <p>‘Iam enim venio ad illa auspicia et auguria Romana, quae summo labore collecta testatus es et

 paenitenter omissa et observata feliciter.
</p>
               </div>

               <div type="textpart" n="2" subtype="section">
                  <p>Clodius scilicet et Flaminius et Iunius ideo exercitus perdiderunt, quod pullorum solistimum tripudium exspectandum

 non putaverunt. Quid? Regulus nonne auguria servavit et captus est? Mancinus religionem tenuit, et sub iugum missus est et deditus.
</p>
               </div>

               <div type="textpart" n="3" subtype="section">
                  <p>Pullos edaces habuit et Paulus, apud Cannas tamen cum

 maiore reipublicae parte prostratus est. Gaius Caesar, ne ante brumam in Africam navigia transmitteret, auguriis et auspiciis renitentibus, sprevit: eo facilius et navigavit et vicit.
</p>
               </div>

               <div type="textpart" n="4" subtype="section">
                  <p>
                     <pb n="p.394"/>

                  </p>
               </div>

               <div type="textpart" n="5" subtype="section">
                  <p> Quae vero et quanta de oraculis prosequar? Post mortem Amphiaraus ventura respondit, qui proditum iri se ob monile ab uxore nescivit. Tiresias caecus

futura videbat, qui praesentia. non videbat. De Pyrrho Ennius Apollinis Pythi responsa confinxit, cum iam Apollo versus facere desisset: cuius tunc cautum illud et ambiguum defecit oraculum, cum et politiores homines et minus creduli esse coeperunt. Et Demosthenes, quod sciret responsa simulata, <foreign xml:lang="grc">Φιλιππίζειν</foreign> Pythiam querebatur.
</p>
               </div>

               <div type="textpart" n="6" subtype="section">
                  <p>
                     <milestone unit="section" n="7"/> At nonnumquam tamen veritatem vel auspicia vel oracula tetigerunt. Quamquam inter multa mendacia videri possit industriam casus imitatus, adgrediar tamen fontem ipsum erroris et pravitatis, unde omnis caligo ista manavit, et altius eruere et aperire manifestius.

</p>
               </div>

               <div type="textpart" n="8" subtype="section">
                  <p>  Spiritus sunt insinceri, vagi, a caelesti vigore terrenis labibus et cupiditatibus degravati. Isti igitur spiritus, posteaquam simplicitatem substantiae suae onusti et inmersi vitiis perdiderunt, ad solacium calamitatis suae non desinunt perditi iam perdere et depravati errorem pravitatis infundere et alienati a

 deo inductis pravis religionibus a deo segregare.
</p>
               </div>

               <div type="textpart" n="9" subtype="section">
                  <p>Eos spiritus daemonas esse poetae sciunt, philosophi disserunt, Socrates novit, qui ad nutum et arbitrium adsidentis sibi daemonis vel declinabat negotia vel

 petebat.
</p>
               </div>

               <div type="textpart" n="10" subtype="section">
                  <p>Magi quoque non tantum sciunt daemonas
<pb n="p.396"/>
sed etiam quicquid miraculi ludunt, per daemonas faciunt: illis adspirantibus et infundentibus praestigias edunt, vel quae non sunt videri, vel quae sunt

 non videri. Eorum magorum et eloquio et negotio primus Hostanes et verum deum merita maiestate prosequitur et angelos, id est ministros et nuntios, dei sedem tueri eiusque venerationi novit adsistere, ut et nutu ipso et vultu domini territi contremescant.
</p>
               </div>

               <div type="textpart" n="11" subtype="section">
                  <p>Idem etiam daemonas prodidit terrenos, vagos,

</p>
               </div>

               <div type="textpart" n="12" subtype="section">
                  <p> humanitatis inimicos. Quid? Plato, qui invenire deum negotium credidit, nonne et angelos sine negotio narrat et daemonas? et in Symposio etiam suo naturam daemonum exprimere conititur? vult enim esse substantiam inter mortalem inmortalemque, id est inter corpus et spiritum mediam, terreni ponderis et caelestis levitatis admixtione concretam, ex qua monet etiam nos amorem informari et inlabi pectoribus humanis et sensum movere et adfectus fingere et ardorem cupiditatis infundere.’
</p>
               </div>
            </div>

            <div type="textpart" n="27" subtype="chapter">
               <div type="textpart" n="1" subtype="section">
                  <p>‘Isti igitur impuri spiritus, daemones, ut ostensum magis ac philosophis, sub statuis et imaginibus consecratis delitiscunt et adflatu suo auctoritatem quasi praesentis numinis consequuntur, dum inspirant interim vatibus, dum fanis inmorantur, dum nonnumquam extorum fibras animant, avium volatus gubernant, sortes regunt, oracula efficiunt, falsis

 pluribus involuta. Nam et falluntur et fallunt, ut et nescientes sinceram veritatem et quam sciunt, in perditionem sui non confitentes.
</p>
               </div>

               <div type="textpart" n="2" subtype="section">
                  <p>Sic a caelo deorsum
<pb n="p.398"/>
gravant et a deo vero ad materias avocant, vitam turbant, somnos inquietant, inrepentes etiam corporibus occulte, ut spiritus tenues, morbos fingunt, terrent mentes, membra distorquent, ut ad cultum sui cogant, ut nidore altarium vel hostiis pecudum saginati, remissis quae constrinxerant, curasse videantur.

</p>
               </div>

               <div type="textpart" n="3" subtype="section">
                  <p> Hinc sunt et furentes, quos in publicum videtis excurrere, vates et ipsi absque templo, sic insaniunt, sic bacchantur, sic rotantur: par et in illis instigatio

 daemonis, sed argumentum dispar furoris. De ipsis etiam illa, quae paulo ante tibi dicta sunt, ut Iuppiter ludos repeteret ex somnio, ut cum equis Castores viderentur, ut cingulum matronae navicula sequeretur.
</p>
               </div>

               <div type="textpart" n="4" subtype="section">
                  <p>
                     <milestone unit="section" n="5"/>  Haec omnia sciunt pleraque pars vestrum ipsos daemonas de semetipsis confiteri, quotiens a nobis tormentis verborum et orationis incendiis de corporibus

 exiguntur. Ipse Saturnus et Serapis et Iuppiter et quicquid daemonum colitis, victi dolore quod sunt eloquuntur, nec utique in turpitudinem sui, nonnullis praesertim vestrum adsistentibus, mentiuntur.
</p>
               </div>

               <div type="textpart" n="6" subtype="section">
                  <p>
                     <milestone unit="section" n="7"/> Ipsis testibus, esse eos daemonas, de se verum confitentibus credite: adiurati enim per deum verum et solum, inviti, miseri corporibus inhorrescunt et vel exiliunt statim vel evanescunt gradatim, prout fides patientis adiuvat aut gratia curantis adspirat. Sic Christianos de proximo fugitant, quos longe in
<pb n="p.400"/>

                  </p>
               </div>

               <div type="textpart" n="8" subtype="section">
                  <p> coetibus per vos lacessebant. Ideo inserti mentibus imperatorum odium nostri serunt occulte per timorem: naturale est enim et odisse quem timeas, et quem metuens infestare, si possis. Sic occupant animos et obstruunt pectora, ut ante nos incipiant homines odisse quam nosse, ne cognitos aut imitari possint aut damnare non possint.’
</p>
               </div>
            </div>

            <div type="textpart" n="28" subtype="chapter">
               <div type="textpart" n="1" subtype="section">
                  <p>‘Quam autem iniquum sit, incognitis et inexploratis iudicare, quod facitis, nobis ipsis paenitentibus 

 credite.
</p>
               </div>

               <div type="textpart" n="2" subtype="section">
                  <p>Et nos enim idem fuimus et eadem vobiscum quondam adhuc caeci et hebetes sentiebamus, quasi Christiani monstra colerent, infantes vorarent, convivia incesta miscerent, nec intellegebamus ab his fabulas istas semper ventilari et numquam vel investigari vel probari, nec tanto tempore aliquem existere, qui proderet, non tantum facti veniam, verum etiam indicii gratiam consecuturum: malum autem adeo non esse, ut Christianus reus nec erubesceret nec timeret, et unum solummodo, quod

 non ante fuerit, paeniteret.
</p>
               </div>

               <div type="textpart" n="3" subtype="section">
                  <p>Nos tamen cum sacrilegos aliquos et incestos, parricidas etiam defendendos et tuendos suscipiebamus, hos nec audiendos in totum putabamus, ut torqueremus confitentes ad negandum, videlicet ne perirent, exercentes in his perversam quaestionem, non quae verum erueret,

</p>
               </div>

               <div type="textpart" n="4" subtype="section">
                  <p> sed quae mendacium cogeret. Et si qui infirmior malo pressus et victus Christianum se negasset, 
<pb n="p.402"/>
favebamus ei, quasi eierato nomine iam omnia facta 
 sua illa negatione purgaret. Adgnoscitisne eadem nos sensisse et egisse, quae sentitis et geritis?
</p>
               </div>

               <div type="textpart" n="5" subtype="section">
                  <p>cum, si ratio, non instigatio daemonis iudicaret, essent urguendi magis, non ut diffiterentur se Christianos, sed ut de incestis stupris, de inpiatis sacris, de infantibus

 immolatis faterentur. His enim et huiusmodi fabulis idem daemones ad execrationis horrorem imperitorum aures adversus nos referserunt. Nec tamen mirum, cum omnium fama, quae semper insparsis mendaciis alitur, ostensa veritate consumitur, sit et negotium daemonum; ab ipsis enim rumor falsus et seritur et fovetur.
</p>
               </div>

               <div type="textpart" n="6" subtype="section">
                  <p>
                     <milestone unit="section" n="7"/>  Inde est quod audire te dicis, caput asini rem nobis esse divinam. Quis tam stultus, ut hoc colat? Quis stultior, ut hoc coli credat? Nisi quod vos et totos asinos in stabulis cum vestra vel sua Epona consecratis et eosdem asinos cum Iside religiose decoratis, item boum capita et capita vervecum et immolatis et colitis, de capro etiam et homine mixtos

 deos et leonum et canum vultu deos dedicatis. Nonne et Apin bovem cum Aegyptiis adoratis et pascitis?
</p>
               </div>

               <div type="textpart" n="8" subtype="section">
                  <p>Nec eorum sacra damnatis instituta serpentibus, crocodillis, beluis ceteris et avibus et piscibus, quorum aliquem deum si quis occiderit, etiam capite

 punitur. Idem Aegyptii cum plerisque vobis non magis Isidem quam ceparum acrimonias metuunt, nec Serapidem magis quam strepitus per pudenda corporis expressos contremescunt.
</p>
               </div>

               <div type="textpart" n="9" subtype="section">
                  <p>
                     <milestone unit="section" n="10"/>  Etiam ille, qui de adoratis sacerdotis virilibus adversum nos fabulatur, temptat in nos conferre quae
<pb n="p.404"/>
sua sunt. Ista enim impudicitiae eorum forsitan sacra sint, apud quos sexus omnis membris omnibus prostat, apud quos tota inpudicitia vocatur urbanitas, qui scortorum licentiae invident, qui medios viros lambunt, libidinoso ore inguinibus inhaerescunt, homines malae linguae etiam si tacerent, quos prius 
 tacdescit impudicitiae suae quam pudescit. Pro nefas!
</p>
               </div>

               <div type="textpart" n="11" subtype="section">
                  <p>id in se mali facinoris admittunt, quod nec aetas potest pati mollior nec cogi servitus durior.’
</p>
               </div>
            </div>

            <div type="textpart" n="29" subtype="chapter">
               <div type="textpart" n="1" subtype="section">
                  <p>‘Haec et huiusmodi propudia nobis non licet nec audire, etiam pluribus turpe defendere est: ea enim de castis fingitis et pudicis, quae fieri non crederemus, nisi de vobis probaretis.

</p>
               </div>

               <div type="textpart" n="2" subtype="section">
                  <p>  Nam quod religioni nostrae hominem noxium et crucem eius adscribitis, longe de vicinia veritatis erratis, qui putatis deum credi aut meruisse noxium

 aut potuisse terrenum.
</p>
               </div>

               <div type="textpart" n="3" subtype="section">
                  <p>Ne ille miserabilis, cuius in homine mortali spes omnis innititur: totum enim

 eius auxilium cum extincto homine finitur! Aegyptii sane hominem sibi quem colant eligunt: illum unum propitiant, illum de omnibus consulunt, illi victimas caedunt.
</p>
               </div>

               <div type="textpart" n="4" subtype="section">
                  <p>At ille, qui ceteris deus, sibi certe homo est, velit nolit: nec enim conscientiam suam decipit»

</p>
               </div>

               <div type="textpart" n="5" subtype="section">
                  <p> si fallit alienam. Etiam principibus et regibus, non ut magnis et electis viris, sicut fas est, sed ut deis turpiter adulatio falsa blanditur, cum et praeclaro viro honor verius et optimo amor dulcius praebeatur. Sic eorum numen vocant, ad imagines supplicant, Genium, id est daemonem, implorant, et est eis tutius per Iouis Genium peierare quam regis.
<pb n="p.406"/>

                  </p>
               </div>

               <div type="textpart" n="6" subtype="section">
                  <p> Cruces etiam nec colimus nec optamus. vos plane, qui ligneos deos consecratis, cruces ligneas

 ut deorum vestrorum partes forsitan adoratis. Nam et signa ipsa et cantabra et vexilla castrorum quid aliud quam inauratae cruces sunt et ornatae?
</p>
               </div>

               <div type="textpart" n="7" subtype="section">
                  <p>Tropaea vestra victricia non tantum simplicis crucis

 faciem, verum et adfixi hominis imitantur. Signum sane crucis naturaliter visimus in navi, cum velis tumentibus vehitur, cum expansis palmulis labitur: et cum erigitur iugum, crucis signum est, et cum homo porrectis manibus deum pura mente veneratur.
</p>
               </div>

               <div type="textpart" n="8" subtype="section">
                  <p>Ita signo crucis aut ratio naturalis innititur aut vestra religio formatur.’
</p>
               </div>
            </div>

            <div type="textpart" n="30" subtype="chapter">
               <div type="textpart" n="1" subtype="section">
                  <p>‘Illum iam velim convenire, qui initiari nos dicit aut credit de caede infantis et sanguine. Putas posse fieri, ut tam molle, tam parvulum corpus fata vulnerum capiat? ut quisquam illum rudem sanguinem novelli et vixdum hominis caedat, fundat, exhauriat? Nemo hoc potest credere nisi qui possit

 audere, vos enim video procreatos filios nunc feris et avibus exponere, nunc adstrangulatos misero mortis genere elidere: sunt quae in ipsis visceribus medicaminibus epotis originem futuri hominis extinguant et parricidium faciant, antequam pariant.
</p>
               </div>

               <div type="textpart" n="2" subtype="section">
                  <p>
                     <milestone unit="section" n="3"/> Et haec utique de deorum vestrorum disciplina descendunt: nam Saturnus filios suos non exposuit, sed voravit. Merito ei in nonnullis Africae partibus a parentibus infantes immolabantur, blanditiis et osculo comprimente vagitum, ne flebilis hostia im-
<pb n="p.408"/>

                  </p>
               </div>

               <div type="textpart" n="4" subtype="section">
                  <p> molaretur. Tauris etiam Ponticis et Aegyptio Busiridi ritus fuit hospites immolare, et Mercurio Gallis humanas vel inhumanas victimas caedere, Romani Graecum et Graecam, Gallum et Gallam sacrificii viventes obruere, hodieque ab ipsis Latiaris Iuppiter homicidio colitur, et quod Saturni filio dignum est, mali et noxii hominis sanguine saginatur.

</p>
               </div>

               <div type="textpart" n="5" subtype="section">
                  <p> Ipsum credo docuisse sanguinis foedere coniurare Catilinam, et Bellonam sacrum suum haustu humani cruoris imbuere, et comitialem morbum hominis

 sanguine, id est morbo graviore sanare. Non dissimiles et qui de harena feras devorant inlitas et infectas cruore vel membris hominis et viscere saginatas.
</p>
               </div>

               <div type="textpart" n="6" subtype="section">
                  <p>Nobis homicidium nec videre fas nec audire, tantumque ab humano sanguine cavemus, ut nec edulium pecorum in cibis sanguinem noverimus.’
</p>
               </div>
            </div>

            <div type="textpart" n="31" subtype="chapter">
               <div type="textpart" n="1" subtype="section">
                  <p>Et de incesto convivio fabulam grandem adversum nos daemonum coitio mentita est, ut gloriam pudicitiae deformis infamiae aspersione macularet, ut ante exploratam veritatem homines a

 nobis terrore infandae opinionis averteret.
</p>
               </div>

               <div type="textpart" n="2" subtype="section">
                  <p>Sic de isto et tuus Fronto non ut adfirmator testimonium fecit, sed convicium ut orator adspersit: haec enim

 potius de vestris gentibus nata sunt.
</p>
               </div>

               <div type="textpart" n="3" subtype="section">
                  <p>Ius est apud Persas misceri cum matribus, Aegyptiis et Athenis
<pb n="p.410"/>
cum sororibus legitima conubia, memoriae et tragoediae vestrae incestis gloriantur, quas vos libenter et legitis et auditis; sic et deos colitis incestos, cum

 matre, cum filia, cum sorore coniunctos. Merito igitur incestum penes vos saepe deprehenditur, semper admittitur. Etiam nescientes, miseri, potestis in inlicita proruere: dum venerem promisce spargitis, dum passim liberos seritis, dum etiam domi natos alienae misericordiae frequenter exponitis, necesse est in vestros recurrere, in filios inerrare. Sic incesti fabulam nectitis, etiam cum conscientiam non habetis.
</p>
               </div>

               <div type="textpart" n="4" subtype="section">
                  <p>
                     <milestone unit="section" n="5"/> At nos pudorem non facie,sed mente praestamus: unius matrimonii vinculo libenter inhaeremus, cupiditate procreandi aut unam scimus aut nullam. Convivia non tantum pudica colimus, sed et sobria: nec enim indulgemus epulis aut convivium mero ducimus, sed gravitate hilaritatem temperamus casto sermone; corpore castiore plerique inviolati corporis virginitate perpetua fruuntur potius quam gloriantur: tantum denique abest incesti cupido, ut nonnullis rubori sit etiam pudica coniunctio.

</p>
               </div>

               <div type="textpart" n="6" subtype="section">
                  <p>  Nec de ultima statim plebe consistimus, si honores vestros et purpuras recusamus, nec factiosi sumus, si omnes unum bonum sapimus eadem congregati quiete qua singuli, nec in angulis garruli, si audire nos publice aut erubescitis aut timetis.
<pb n="p.412"/>

                  </p>
               </div>

               <div type="textpart" n="7" subtype="section">
                  <p> ‘Et quod in dies nostri numerus augetur, non est crimen erroris, sed testimonium laudis; nam in pulcro genere vivendi et perseverat suus et adcrescit

 alienus.
</p>
               </div>

               <div type="textpart" n="8" subtype="section">
                  <p>Sic nos denique non notaculo corporis, ut putatis, sed innocentiae ac modestiae signo facile dinoscimus: sic nos mutuo, quod doletis, amore diligimus, quoniam odisse non novimus: sic nos, quod invidetis, fratres vocamus, ut unius dei parentis homines, ut consortes fidei, ut spei coheredes, vos enim nec invicem adgnoscitis et in mutua odia saevitis, nec fratres vos nisi sane ad parricidium recognoscitis.’
</p>
               </div>
            </div>

            <div type="textpart" n="32" subtype="chapter">
               <div type="textpart" n="1" subtype="section">
                  <p>‘Putatis autem nos occultare quod colimus, si delubra et aras non habemus? Quod enim simulacrum deo fingam, cum, si recte existimes, sit dei homo ipse simulacrum? Templum quod ei extruam, cum totus hic mundus eius opere fabricatus eum capere non possit? Et cum homo latius maneam, intra unam aediculam vim tantae maiestatis includam?

</p>
               </div>

               <div type="textpart" n="2" subtype="section">
                  <p> Nonne melius in nostra dedicandus est mente? in nostro intimo consecrandus est pectore? Hostias et victimas deo offeram, quas in usum mei protulit, ut reiciam ei suum munus? Ingratum est, cum sit litabilis hostia bonus animus et pura mens et sincera

 sententia. Igitur qui innocentiam colit, deo supplicat; qui iustitiam, deo libat; qui fraudibus abstinet, propitiat deum; qui hominem periculo subripit, optimam victimam caedit. Haec nostra sacrificia, haec dei sacra sunt: sic apud nos religiosior est ille qui iustior.
</p>
               </div>

               <div type="textpart" n="3" subtype="section">
                  <p>
                     <milestone unit="section" n="4"/> At enim quem colimus deum, nec ostendimus nec 
<pb n="p.414"/>
videmus. Immo ex hoc deum credimus, quod eum sentire possumus, videre non possumus. In operibus enim eius et in mundi omnibus motibus virtutem eius semper praesentem aspicimus, cum tonat,

</p>
               </div>

               <div type="textpart" n="5" subtype="section">
                  <p> fulgurat, fulminat, cum serenat. Nec mireris, si deum non vides: vento et flatibus omnia impelluntur, vibrantur, agitantur, et sub oculis tamen non venit ventus et flatus. In solem adeo, qui videndi omnibus causa est, videre non possumus: radiis acies submovetur, obtutus intuentis hebetatur, et si diutius

 inspicias,omnis visus extinguitur. Quid? ipsum solis artificem, illum luminis fontem possis sustinere, cum te ab eius fulgoribus avertas, a fulminibus abscondas? Deum oculis carnalibus vis videre, cum ipsam animam tuam, qua vivificaris et loqueris, nec aspicere possis nec tenere?
</p>
               </div>

               <div type="textpart" n="6" subtype="section">
                  <p>
                     <milestone unit="section" n="7"/>  Sed enim deus actum hominis ignorat et in caelo constitutus non potest aut omnes obire aut singulos nosse. Erras, o homo, et falleris: unde enim deus longe est, cum omnia caelestia terrenaque et quae extra istam orbis provinciam sunt, deo plena sint? Ubique non tantum nobis proximus, sed infusus est.

</p>
               </div>

               <div type="textpart" n="8" subtype="section">
                  <p> In solem adeo rursus intende: caelo adfixus, sed terris omnibus sparsus est; pariter praesens ubique interest et miscetur omnibus, nusquam eius claritudo

 violatur. Quanto magis deus auctor omnium ac speculator omnium, a quo nullum potest esse secretum, tenebris interest, interest cogitationibus nostris, quasi alteris tenebris!
</p>
               </div>

               <div type="textpart" n="9" subtype="section">
                  <p>Non tantum sub illo agimus, sed et cum illo, ut prope dixerim, vivimus.’
<pb n="p.416"/>
                  </p>
               </div>
            </div>

            <div type="textpart" n="33" subtype="chapter">
               <div type="textpart" n="1" subtype="section">
                  <p>‘Nec nobis de nostra frequentia blandiamur: multi nobis videmur, sed deo admodum pauci sumus. Nos gentes nationesque distinguimus: deo una domus est mundus hic totus. Reges tamen regni sui per officia ministrorum universa noverunt, deo indiciis opus non est: non solum in oculis eius, sed in sinu vivimus.

</p>
               </div>

               <div type="textpart" n="2" subtype="section">
                  <p> Sed Iudaeis nihil profuit,quod unum et ipsi deum aris atque templis maxima superstitione coluerunt. Ignorantia laberis si, priorum aut oblitus aut inscius,

</p>
               </div>

               <div type="textpart" n="3" subtype="section">
                  <p> posteriorum recordaris. Nam et ipsi deum nostrum, idem enim omnium deus est, [dereliquerunt]—quamdiu enim eum caste, innoxie religioseque coluerunt, quamdiu praeceptis salubribus obtemperaverunt, de paucis innumeri facti, de egentibus divites, de servientibus reges: modici multos, inermi armatos, dum fugiunt insequentes, dei iussu et elementis adnitentibus

 obruerunt.
</p>
               </div>

               <div type="textpart" n="4" subtype="section">
                  <p>Scripta eorum relege, vel, ut transeamus veteres, Flavi Iosephi, vel, si Romanis magis gaudes, Antoni Iuliani de Iudaeis require: iam scies, nequitia sua hanc eos meruisse fortunam, nec quidquam accidisse quod non sit his, si in contumacia

 perseverarent, ante praedictum.
</p>
               </div>

               <div type="textpart" n="5" subtype="section">
                  <p>Ita prius eos deseruisse conprehendes quam esse desertos nec, ut impie loqueris, cum deo suo captos, sed a deo ut disciplinae transfugas deditos.’
</p>
               </div>
            </div>

            <div type="textpart" n="34" subtype="chapter">
               <div type="textpart" n="1" subtype="section">
                  <p>‘Ceterum de incendio mundi, aut improvisum ignem cadere aut deficere umorem non credere,
<pb n="p.418"/>

                  </p>
               </div>

               <div type="textpart" n="2" subtype="section">
                  <p> vulgaris erroris est. Quis enim sapientium dubitat, quis ignorat, omnia quae orta sunt occidere, quae facta sunt interire, caelum quoque cum omnibus quae caelo continentur, ita ut coepisse, desinere. Omnem adeo mundum, si solem lunam reliqua astra desierit1 fontium dulcis aqua et aqua marina nutrire, in vim ignis abiturum, Stoicis constans opinio est, quod consumto umore mundus hic omnis ignescet.

</p>
               </div>

               <div type="textpart" n="3" subtype="section">
                  <p> Et Epicureis de elementorum conflagratione et mundi ruina eadem ipsa sententia est. Loquitur

 Plato partes orbis nunc inundare nunc alternis vicibus ardescere, et cum ipsum mundum perpetuum et insolubilem diceret esse fabricatum, addit tamen, ipsi artifici deo soli et solubilem et esse mortalem. Ita nihil mirum est, si ista moles ab eo, quo exstructa est, destruatur.
</p>
               </div>

               <div type="textpart" n="4" subtype="section">
                  <p>
                     <milestone unit="section" n="5"/>  Animadvertis, philosophos eadem disputare quae dicimus, non quod nos simus eorum vestigia subsecuti, sed quod illi de divinis praedicationibus prophetarum umbram interpolatae veritatis imitati sint.

</p>
               </div>

               <div type="textpart" n="6" subtype="section">
                  <p>  Sic etiam condicionem renascendi sapientium clariores, Pythagoras primus et praecipuus Plato, corrupta et dimidiata fide tradiderunt: nam corporibus dissolutis solas animas volunt et perpetuo manere et in alia nova corpora saepius commeare.

</p>
               </div>

               <div type="textpart" n="7" subtype="section">
                  <p> Addunt istis et illa ad retorquendam veritatem, in pecudes, aves, beluas hominum animas redire. Non philosophi sane studio, sed mimi convicio digni ista

 sententia est.
</p>
               </div>

               <div type="textpart" n="8" subtype="section">
                  <p>Sed ad propositum satis est, etiam
<pb n="p.420"/>
in hoc sapientes vestros in aliquem modum nobiscum consonare.

</p>
               </div>

               <div type="textpart" n="9" subtype="section">
                  <p>  Ceterum quis tam stultus aut brutus est, ut audeat repugnare, hominem a deo, ut primum potuisse fingi ita posse denuo reformari? nihil esse post obitum, et ante ortum nihil fuisse? sicut de nihilo nasci licuit, ita de nihilo licere reparari? Porro difficilius est, id quod non sit incipere, quam id quod fuerit iterare.

</p>
               </div>

               <div type="textpart" n="10" subtype="section">
                  <p> Tu perire et deo credis, si quid oculis nostris hebetibus subtrahatur? Corpus omne sive arescit in pulverem sive in umorem solvitur vel in cinerem comprimitur vel in nidorem tenuatur, subducitur nobis, sed deo elementorum custodia reservatur. Nec, ut creditis, ullum damnum sepulturae timemus, sed veterem et meliorem consuetudinem humandi frequentamus.

</p>
               </div>

               <div type="textpart" n="11" subtype="section">
                  <p> vide adeo, quam in solacium nostri resurrectionem futuram omnis natura meditetur. Sol demergit et nascitur, astra labuntur et redeunt, flores occidunt et revivescunt, post senium arbusta frondescunt, semina nonnisi corrupta revirescunt: ita corpus in sepulcro, ut arbores in hiberno: occultant virorem ariditate

 mentita. Quid festinas, ut cruda adhuc hieme revivescat et redeat? Expectandum nobis etiam corporis ver est.
</p>
               </div>

               <div type="textpart" n="12" subtype="section">
                  <p>Nec ignoro plerosque conscientia meritorum nihil se esse post mortem magis optare quam credere: malunt enim extingui penitus quam ad supplicia reparari. Quorum error augetur et in saeculo libertate remissa et dei patientia maxima, cuius quanto iudicium tardum, tanto magis iustum est.’
<pb n="p.422"/>
                  </p>
               </div>
            </div>

            <div type="textpart" n="35" subtype="chapter">
               <div type="textpart" n="1" subtype="section">
                  <p>‘Et tamen admonentur homines doctissimorum libris et carminibus poetarum illius ignei fluminis et de Stygia palude saepius ambientis ardoris, quae cruciatibus aeternis praeparata, et daemonum indiciis et de oraculis prophetarum cognita,

</p>
               </div>

               <div type="textpart" n="2" subtype="section">
                  <p> tradiderunt. Et ideo apud eos etiam ipse rex Iuppiter per torrentes ripas et atram voraginem iurat religiose: destinatam enim sibi cum suis

 cultoribus poenam praescius perhorrescit. Nec tormentis aut modus ullus aut terminus. Illic sapiens ignis membra urit et reficit, carpit et nutrit. Sicut ignes fulminum corpora tangunt nec absumunt, sicut ignes Aetnaei montis et Vesuvi montis et ardentium ubique terrarum flagrant nec erogantur: ita poenale illud incendium non damnis ardentium pascitur, sed inexesa corporum laceratione nutritur.
</p>
               </div>

               <div type="textpart" n="3" subtype="section">
                  <p>
                     <milestone unit="section" n="4"/>  Eos autem merito torqueri, qui deum nesciunt, ut impios, ut iniustos, nisi profanus nemo deliberat, cum parentem omnium et omnium dominum non

 minoris sceleris sit ignorare quam laedere.
</p>
               </div>

               <div type="textpart" n="5" subtype="section">
                  <p>Et quamquam inperitia dei sufficiat ad poenam, ita ut notitia prosit ad veniam, tamen si vobiscum Christiani comparemur, quamvis in nonnullis disciplina nostra minor est, multo tamen vobis meliores

 deprchendemur.
</p>
               </div>

               <div type="textpart" n="6" subtype="section">
                  <p>Vos enim adulteria prohibetis et facitis, nos uxoribus nostris solummodo viri nascimur: vos scelera admissa punitis, apud nos et cogitare peccare est: vos conscios timetis, nos etiam conscientiam solam, sine qua esse non possumus: denique de vestro numero carcer exaestuat, Christianus ibi nullus nisi aut reus suae religionis aut profugus.’
<pb n="p.424"/>
                  </p>
               </div>
            </div>

            <div type="textpart" n="36" subtype="chapter">
               <div type="textpart" n="1" subtype="section">
                  <p>‘Nec de fato quisquam aut solacium captet aut excuset eventum: sit sors fortunae, mens tamen libera est, et ideo actus hominis, non dignitas iudicatur. Quid enim aliud est fatum quam quod

 de unoquoque nostrum deus fatus est? Qui cum possit praescire materiam, pro meritis et qualitatibus singulorum etiam fata determinat. Ita in nobis non genitura plectitur, sed ingenii natura punitur. Ac de fato satis, vel si pauca, pro tempore, disputaturi alias et liberius et plenius.
</p>
               </div>

               <div type="textpart" n="2" subtype="section">
                  <p>
                     <milestone unit="section" n="3"/>  Ceterum quod plerique pauperes dicimur, non est infamia nostra, sed gloria: animus enim ut luxu

 solvitur, ita frugalitate Armatur. Et tamen quis potest pauper esse qui non eget, qui non inhiat alieno, qui deo dives est?
</p>
               </div>

               <div type="textpart" n="4" subtype="section">
                  <p>Magis pauper ille est, qui cum

 multa habeat, plura desiderat. Dicam tamen quemadmodum sentio: nemo tam pauper potest esse quam natus est. Aves sine patrimonio vivunt et in diem pecua pascuntur: et haec nobis tamen nata sunt, quae omnia, si non concupiscimus, possidemus.
</p>
               </div>

               <div type="textpart" n="5" subtype="section">
                  <p>
                     <milestone unit="section" n="6"/> Igitur ut qui viam terit, eo felicior quo levior incedit, ita beatior in hoc itinere vivendi, qui paupertate se

 sublevat, non sub divitiarum onere suspirat. Et tamen facultates, si utiles putaremus, a deo posceremus: utique indulgere posset aliquantum cuius est totum. Sed nos contemnere malumus opes quam continere, innocentiam magis cupimus, magis patientiam flagitamus, malumus nos bonos esse quam prodigos.
</p>
               </div>

               <div type="textpart" n="7" subtype="section">
                  <p>
                     <milestone unit="section" n="8"/>  Et quod corporis humana vitia sentimus et patimur,
<pb n="p.426"/>
non est poena, militia est. Fortitudo enim infirmitatibus roboratur et calamitas saepius disciplina virtutis est; vires denique et mentis et corporis sine laboris exercitatione torpescunt. Omnes adeo vestri viri fortes, quos in exemplum praedicatis, aerumnis suis

 inclyti floruerunt. Itaque et nobis deus nec non potest subvenire nec despicit, cum sit et omnium rector et amator suorum, sed in adversis unumquemque explorat et examinat, ingenium singulorum periculis pensitat, usque ad extremam mortem voluntatem hominis sciscitatur, nihil sibi posse perire securus.
</p>
               </div>

               <div type="textpart" n="9" subtype="section">
                  <p>Itaque ut aurum ignibus, sic nos discriminibus arguimur.’
</p>
               </div>
            </div>

            <div type="textpart" n="37" subtype="chapter">
               <div type="textpart" n="1" subtype="section">
                  <p>‘Quam pulchrum spectaculum deo, cum Christianus cum dolore congreditur, cum adversum minas et supplicia et tormenta componitur, cum strepitum mortis et horrorem carnificis inridens inculcat, cum libertatem suam adversus reges et principes erigit, soli deo,cuius est, cedit, cum triumphator et victor ipsi, qui adversum se sententiam dixit, insultat! Vicit enim qui, quod contendit, obtinuit.

</p>
               </div>

               <div type="textpart" n="2" subtype="section">
                  <p> Quis non miles sub oculis imperatoris audacius periculum provocet? Nemo enim praemium percipit ante experimentum. Et imperator tamen quod non habet, non dat: non potest propagare vitam, potest

 honestare militiam. At enim dei miles nec in dolore deseritur nec morte finitur. Sic Christianus miser videri potest, non potest inveniri.
</p>
               </div>

               <div type="textpart" n="3" subtype="section">
                  <p>Vos ipsi calamitosos viros fertis ad caelum, ut Mucium Scaevolam, qui cum errasset in regem, perisset in hostibus, nisi
<pb n="p.428"/>

                  </p>
               </div>

               <div type="textpart" n="4" subtype="section">
                  <p> dexteram perdidisset. Et quot ex nostris, non dextram solum, sed totum corpus uri, cremari sine ullis eiulatibus pertulerunt, cum dimitti praesertim

 haberent in sua potestate! viros cum Mucio vel cum Aquilio aut Regulo comparo?
</p>
               </div>

               <div type="textpart" n="5" subtype="section">
                  <p>Pueri et mulierculae nostrae cruces et tormenta, feras et omnes suppliciorum terriculas inspirata patientia doloris

 inludunt. Nec intellegitis, o miseri, neminem esse qui aut sine ratione velit poenam subire aut tormenta sine deo possit sustinere.
</p>
               </div>

               <div type="textpart" n="6" subtype="section">
                  <p>
                     <milestone unit="section" n="7"/>  Nisi forte vos decipit, quod deum nescientes divitiis adfluant, honoribus floreant, polleant potestatibus. Miseri in hoc altius tolluntur, ut decidant altius. Hi enim, ut victimae ad supplicium saginantur, ut hostiae ad poenam coronantur: in hoc adeo quidam imperiis ac dominationibus eriguntur, ut ingenium eorum perditae mentis licentiae potestatis libere nundinentur.

</p>
               </div>

               <div type="textpart" n="8" subtype="section">
                  <p> Absque enim notitia dei quae potest esse solida felicitas, cum mors sit? Somnio similis, antequam

 tenetur, elabitur. Rex es? Set tam times quam timeris, et quamlibet sis multo comitatu stipatus, ad periculum tamen solus es. Dives es?
</p>
               </div>

               <div type="textpart" n="9" subtype="section">
                  <p>Sed fortunae male creditur et magno viatico breve

 vitae iter non instruitur, sed oneratur. Fascibus et purpuris gloriaris? vanus error hominis et inanis cultus dignitatis, fulgere purpura, mente sordescere.
</p>
               </div>

               <div type="textpart" n="10" subtype="section">
                  <p>
                     <pb n="p.430"/>
Nobilitate generosus es? Parentes tuos laudas? Omnes tamen pari sorte nascimur, sola virtute distinguimur.

</p>
               </div>

               <div type="textpart" n="11" subtype="section">
                  <p>  Nos igitur, qui moribus et pudore censemur, merito malis voluptatibus et pompis vestris et spectaculis abstinemus, quorum et de sacris originem novimus et noxia blandimenta damnamus. Nam in ludis curulibus quis non horreat populi in se rixantis insaniam? in gladiatoriis homicidii disciplinam?

</p>
               </div>

               <div type="textpart" n="12" subtype="section">
                  <p> In scenicis etiam non minor furor et turpitudo prolixior: nunc enim mimus vel exponit adulteria vel monstrat, nunc enervis histrio amorem dum fingit, infligit: idem deos vestros induendo stupra, suspiria, odia dedecorat, idem simulatis doloribus lacrimas vestras vanis gestibus et nutibus provocat: sic homicidium in vero flagitatis, in mendacio fletis.’
</p>
               </div>
            </div>

            <div type="textpart" n="38" subtype="chapter">
               <div type="textpart" n="1" subtype="section">
                  <p>‘Quod vero sacrificiorum reliquias et pocula delibata contemnimus, non confessio timoris est, sed verae libertatis adsertio. Nam, etsi omne quod nascitur, ut inviolabile dei munus, nullo opere conrumpitur, abstinemus tamen, ne quis existimet aut daemoniis, quibus libatum est, cedere aut nos nostrae religionis pudere.

</p>
               </div>

               <div type="textpart" n="2" subtype="section">
                  <p>  Quis autem ille qui dubitat, vernis indulgere nos floribus, cum carpamus et rosam veris et lilium et quicquid aliud in floribus blandi coloris et odoris est? His enim et sparsis utimur ac solutis et sertis mollibus colla conplectimur. Sane quod caput non coronamus, ignoscite: auram bonam floris naribus ducere, non occipitio capillisve solemus haurire.
<pb n="p.432"/>

                  </p>
               </div>

               <div type="textpart" n="3" subtype="section">
                  <p> Nec mortuos coronamus. Ego vos in hoc magis miror, quemadmodum tribuatis exanimi aut sentienti facem aut non sentienti coronam, cum et beatus non

 egeat et miser non gaudeat floribus. At enim nos exsequias adornamus eadem tranquillitate qua vivimus, nec adnectimus arescentem coronam, sed a deo aeternis floribus vividam sustinemus: quieti, modesti, dei nostri liberalitate securi spem futurae felicitatis fide praesentis eius maiestatis animamus. Sic et beati resurgimus et futuri contemplatione iam vivimus.
</p>
               </div>

               <div type="textpart" n="4" subtype="section">
                  <p>
                     <milestone unit="section" n="5"/>  Proinde Socrates scurra Atticus viderit, nihil se scire confessus, testimonio licet fallacissimi daemonis gloriosus, Arcesilas quoque et Carneades et Pyrrho et omnis Academicorum multitudo deliberet. Simonides etiam in perpetuum conperendinet: philosophorum supercilia contemnimus, quos corruptores et adulteros novimus et tyrannos et semper

 adversus sua vitia facundos. Nos, non habitu sapientiam sed mente praeferimus, non eloquimur magna sed vivimus, gloriamur nos consecutos quod illi summa intentione quaesiverunt nec invenire potuerunt.
</p>
               </div>

               <div type="textpart" n="6" subtype="section">
                  <p>
                     <milestone unit="section" n="7"/>  Quid ingrati sumus, quid nobis invidemus, si veritas divinitatis nostri temporis aetate maturuit?
<pb n="p.434"/>
Fruamur bono nostro et recti sententiam temperemus: cohibeatur superstitio, impietas expietur, vera religio reservetur.’
</p>
               </div>
            </div>

            <div type="textpart" n="39" subtype="chapter">
               <div type="textpart" n="1" subtype="section">
                  <p>Cum Octavius perorasset, aliquamdiu nos ad silentium stupefacti intentos vultus tenebamus, et quod ad me est, magnitudine admirationis evanui, quod ea, quae facilius est sentire quam dicere, et argumentis et exemplis et lectionum auctoritatibus adornasset et quod malevolos isdem illis quibus armantur, philosophorum telis retudisset, ostendisset etiam veritatem non tantummodo facilem sed et favorabilem.
</p>
               </div>
            </div>

            <div type="textpart" n="40" subtype="chapter">
               <div type="textpart" n="1" subtype="section">
                  <p>Dum istaec igitur apud me tacitus evolvo, Caecilius erupit: ‘Ego Octavio meo plurimum quantum, sed et mihi gratulor nec expecto sententiam, vicimus et ita: ut improbe, usurpo victoriam. Nam ut ille mei victor est, ita ego triumphator erroris.

</p>
               </div>

               <div type="textpart" n="2" subtype="section">
                  <p>  Itaque quod pertineat ad summam quaestionis, et de providentia fateor et de deo cedo et de sectae iam nostrae sinceritate consentio. Etiam nunc tamen aliqua consubsidunt non obstrepentia veritati, sed perfectae institutioni necessaria, de quibus crastino, quod iam sol occasui declivis est, ut de toto congruentes promptius requiremus.’

</p>
               </div>

               <div type="textpart" n="3" subtype="section">
                  <p> ‘At ego, inquam, prolixius omnium nostrum vice gaudeo, quod etiam mihi Octavius vicerit, cum maxima iudicandi mihi invidia detracta sit. Nec tamen possum meritum eius verborum laudibus repensare: testimonium et hominis et unius in-
<pb n="p.436"/>
firmum est: habet dei munuseximium, a quo et inspiratus oravit et obtinuit adiutus.’
</p>
               </div>

               <div type="textpart" n="4" subtype="section">
                  <p> Post haec laeti hilaresque discessimus, Caecilius quod crediderit, Octavius quod vicerit, ego et quod hic. crediderit et hic vicerit.
</p>
               </div>
            </div>
         </div>
      </body>
   </text>
</TEI>
