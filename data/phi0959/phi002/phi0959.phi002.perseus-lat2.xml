<?xml version="1.0" encoding="UTF-8"?>
<?xml-model href="http://www.stoa.org/epidoc/schema/latest/tei-epidoc.rng" schematypens="http://relaxng.org/ns/structure/1.0"?>

<TEI xmlns="http://www.tei-c.org/ns/1.0">
	<teiHeader type="text">
		<fileDesc>
			<titleStmt>
				<title>Epistulae</title>
				<author>P. Ovidius Naso</author>
				<editor role="editor">R. Ehwald</editor>
				<sponsor>Perseus Project, Tufts University</sponsor>
				<principal>Gregory Crane</principal>
				<respStmt>
					<resp>Prepared under the supervision of</resp>
					<name>Lisa Cerrato</name>
					<name>William Merrill</name>
					<name>Elli Mylonas</name>
					<name>David Smith</name>
				</respStmt>
				<funder n="org:FIPSE">The Fund for the Improvement of Postsecondary Education
					(FIPSE)</funder>

			</titleStmt>
			<publicationStmt>
				<publisher>Trustees of Tufts University</publisher>
				<pubPlace>Medford, MA</pubPlace>
				<authority>Perseus Project</authority>
			</publicationStmt>

			<sourceDesc>
				<biblStruct>
					<monogr>
						<author>P. Ovidius Naso</author>
						<title>Amores, Epistulae, Medicamina faciei femineae, Ars amatoria, Remedia
							amoris</title>
						<respStmt>
							<name>R. Ehwald</name>
							<resp>edidit ex Rudolphi Merkelii recognitione</resp>
						</respStmt>
						<imprint>
							<pubPlace>Leipzig</pubPlace>
							<publisher>B. G. Teubner</publisher>
							<date>1907</date>
						</imprint>
					</monogr>
					<idno type="lib">PA 6519.A2 1904 v1</idno>
				</biblStruct>
			</sourceDesc>
		</fileDesc>

		<encodingDesc>
			<refsDecl>
				<refState unit="poem"/>
				<refState unit="line"/>
			</refsDecl>
		</encodingDesc>

		<profileDesc>
			<langUsage default="false">
				<language ident="lat">Latin </language>
			</langUsage>
		</profileDesc>

	    <revisionDesc>
	      <change when="2015-03-11" who="Thibault Clérice">converted to EpiDoc/CTS/Unicode</change>
	    </revisionDesc>

	</teiHeader>
	<text xml:lang="lat" n="urn:cts:latinLit:phi0959.phi002.perseus-lat2">
		<body>
			<div type="edition">


			<div type="textpart" subtype="poem" n="1">
				<head>Penelope Ulixi</head>
				<l n="1">Haec tua Penelope lento tibi mittit, Ulixe;</l>
				<l n="2" rend="indent">Nil mihi rescribas attinet: ipse veni!</l>
				<l n="3">Troia iacet certe, Danais invisa puellis;</l>
				<l n="4" rend="indent">Vix Priamus tanti totaque Troia fuit.</l>
				<l n="5">O utinam tum, cum Lacedaemona classe petebat,</l>
				<l n="6" rend="indent">Obrutus insanis esset adulter aquis!</l>
				<l n="7">Non ego deserto iacuissem frigida lecto,</l>
				<l n="8" rend="indent">Nec quererer tardos ire relicta dies;</l>
				<l n="9">Nec mihi quaerenti spatiosam fallere noctem</l>
				<l n="10" rend="indent">Lassaret viduas pendula tela manus.</l>
				<l n="11">Quando ego non timui graviora pericula veris?</l>
				<l n="12" rend="indent">Res est solliciti plena timoris amor.</l>
				<l n="13">In te fingebam violentos Troas ituros;</l>
				<l n="14" rend="indent">Nomine in Hectoreo pallida semper eram.</l>
				<l n="15">Sive quis Antilochum narrabat ab hoste revictum,</l>
				<l n="16" rend="indent">Antilochus nostri causa timoris erat; </l>
				<l n="17">Sive Menoetiaden falsis cecidisse sub armis,</l>
				<l n="18" rend="indent">Flebam successu posse carere dolos.</l>
				<l n="19">Sanguine Tlepolemus Lyciam tepefecerat hastam;</l>
				<l n="20" rend="indent">Tlepolemi leto cura novata mea est.</l>
				<l n="21">Denique, quisquis erat castris iugulatus Achivis,</l>
				<l n="22" rend="indent">Frigidius glacie pectus amantis erat.</l>
				<l n="23">Sed bene consuluit casto deus aequus amori.</l>
				<l n="24" rend="indent">Versa est in cineres sospite Troia viro.</l>
				<l n="25">Argolici rediere duces, altaria fumant;</l>
				<l n="26" rend="indent">Ponitur ad patrios barbara praeda deos.</l>
				<l n="27">Grata ferunt nymphae pro salvis dona maritis;</l>
				<l n="28" rend="indent">Illi victa suis Troica fata canunt.</l>
				<l n="29">Mirantur iustique senes trepidaeque puellae;</l>
				<l n="30" rend="indent">Narrantis coniunx pendet ab ore viri.</l>
				<l n="31">Atque aliquis posita monstrat fera proelia mensa,</l>
				<l n="32" rend="indent">Pingit et exiguo Pergama tota mero:</l>
				<l n="33">'Hac ibat Simois; haec est Sigeia tellus;</l>
				<l n="34" rend="indent">Hic steterat Priami regia celsa senis.</l>
				<l n="35">Illic Aeacides, illic tendebat Ulixes;</l>
				<l n="36" rend="indent">Hic lacer admissos terruit Hector equos.'</l>
				<l n="37">Omnia namque tuo senior te quaerere misso</l>
				<l n="38" rend="indent">Rettulerat nato Nestor, at ille mihi.</l>
				<l n="39">Rettulit et ferro Rhesumque Dolonaque caesos,</l>
				<l n="40" rend="indent">Utque sit hic somno proditus, ille dolo.</l>
				<l n="41">Ausus es — o nimium nimiumque oblite tuorum! — </l>
				<l n="42" rend="indent">Thracia nocturno tangere castra dolo</l>
				<l n="43">Totque simul mactare viros, adiutus ab uno!</l>
				<l n="44" rend="indent">At bene cautus eras et memor ante mei! </l>
				<l n="45">Usque metu micuere sinus, dum victor amicum</l>
				<l n="46" rend="indent">Dictus es Ismariis isse per agmen equis.</l>
				<l n="47">Sed mihi quid prodest vestris disiecta lacertis</l>
				<l n="48" rend="indent">Ilios et, murus quod fuit, esse solum,</l>
				<l n="49">Si maneo, qualis Troia durante manebam,</l>
				<l n="50" rend="indent">Virque mihi dempto fine carendus abest?</l>
				<l n="51">Diruta sunt aliis, uni mihi Pergama restant,</l>
				<l n="52" rend="indent">Incola captivo quae bove victor arat. <milestone ed="p" n="53" rend="indent" unit="carte"/></l>
				<l n="53">Iam seges est, ubi Troia fuit, resecandaque falce</l>
				<l n="54" rend="indent">Luxuriat Phrygio sanguine pinguis humus;</l>
				<l n="55">Semisepulta virum curvis feriuntur aratris</l>
				<l n="56" rend="indent">Ossa, ruinosas occulit herba domos.</l>
				<l n="57">Victor abes, nec scire mihi, quae causa morandi,</l>
				<l n="58" rend="indent">Aut in quo lateas ferreus orbe, licet!</l>
				<l n="59">Quisquis ad haec vertit peregrinam litora puppim,</l>
				<l n="60" rend="indent">Ille mihi de te multa rogatus abit,</l>
				<l n="61">Quamque tibi reddat, si te modo viderit usquam,</l>
				<l n="62" rend="indent">Traditur huic digitis charta notata meis.</l>
				<l n="63">Nos Pylon, antiqui Neleia Nestoris arva,</l>
				<l n="64" rend="indent">Misimus; incerta est fama remissa Pylo.</l>
				<l n="65">Misimus et Sparten; Sparte quoque nescia veri.</l>
				<l n="66" rend="indent">Quas habitas terras, aut ubi lentus abes?</l>
				<l n="67">Utilius starent etiamnunc moenia Phoebi — </l>
				<l n="68" rend="indent">Irascor votis, heu, levis ipsa meis!</l>
				<l n="69">Scirem ubi pugnares, et tantum bella timerem,</l>
				<l n="70" rend="indent">Et mea cum multis iuncta querela foret. </l>
				<l n="71">Quid timeam, ignoro — timeo tamen omnia demens,</l>
				<l n="72" rend="indent">Et patet in curas area lata meas.</l>
				<l n="73">Quaecumque aequor habet, quaecumque pericula tellus,</l>
				<l n="74" rend="indent">Tam longae causas suspicor esse morae.</l>
				<l n="75">Haec ego dum stulte metuo, quae vestra libido est,</l>
				<l n="76" rend="indent">Esse peregrino captus amore potes.</l>
				<l n="77">Forsitan et narres, quam sit tibi rustica coniunx,</l>
				<l n="78" rend="indent">Quae tantum lanas non sinat esse rudes.</l>
				<l n="79">Fallar, et hoc crimen tenues vanescat in auras,</l>
				<l n="80" rend="indent">Neve, revertendi liber, abesse velis!</l>
				<l n="81">Me pater Icarius viduo discedere lecto</l>
				<l n="82" rend="indent">Cogit et immensas increpat usque moras.</l>
				<l n="83">Increpet usque licet — tua sum, tua dicar oportet;</l>
				<l n="84" rend="indent">Penelope coniunx semper Ulixis ero.</l>
				<l n="85">Ille tamen pietate mea precibusque pudicis</l>
				<l n="86" rend="indent">Frangitur et vires temperat ipse suas.</l>
				<l n="87">Dulichii Samiique et quos tulit alta Zacynthos,</l>
				<l n="88" rend="indent">Turba ruunt in me luxuriosa proci,</l>
				<l n="89">Inque tua regnant nullis prohibentibus aula;</l>
				<l n="90" rend="indent">Viscera nostra, tuae dilacerantur opes.</l>
				<l n="91">Quid tibi Pisandrum Polybumque Medontaque dirum</l>
				<l n="92" rend="indent">Eurymachique avidas Antinoique manus</l>
				<l n="93">Atque alios referam, quos omnis turpiter absens</l>
				<l n="94" rend="indent">Ipse tuo partis sanguine rebus alis?</l>
				<l n="95">Irus egens pecorisque Melanthius actor edendi</l>
				<l n="96" rend="indent">Ultimus accedunt in tua damna pudor. </l>
				<l n="97">Tres sumus inbelles numero, sine viribus uxor</l>
				<l n="98" rend="indent">Laertesque senex Telemachusque puer.</l>
				<l n="99">Ille per insidias paene est mihi nuper ademptus,</l>
				<l n="100" rend="indent">Dum parat invitis omnibus ire Pylon.</l>
				<l n="101">Di, precor, hoc iubeant, ut euntibus ordine fatis</l>
				<l n="102" rend="indent">Ille meos oculos conprimat, ille tuos!</l>
				<l n="103">Hac faciunt custosque boum longaevaque nutrix,</l>
				<l n="104" rend="indent">Tertius inmundae cura fidelis harae;</l>
				<l n="105">Sed neque Laertes, ut qui sit inutilis armis,</l>
				<l n="106" rend="indent">Hostibus in mediis regna tenere potest — </l>
				<l n="107">Telemacho veniet, vivat modo, fortior aetas;</l>
				<l n="108" rend="indent">Nunc erat auxiliis illa tuenda patris — </l>
				<l n="109">Nec mihi sunt vires inimicos pellere tectis.</l>
				<l n="110" rend="indent">Tu citius venias, portus et ara tuis!</l>
				<l n="111">Est tibi sitque, precor, natus, qui mollibus annis</l>
				<l n="112" rend="indent">In patrias artes erudiendus erat.</l>
				<l n="113">Respice Laerten; ut tu sua lumina condas,</l>
				<l n="114" rend="indent">Extremum fati sustinet ille diem.</l>
				<l n="115">Certe ego, quae fueram te discedente puella,</l>
				<l n="116" rend="indent">Protinus ut venias, facta videbor anus.</l>
			</div>
			<div type="textpart" subtype="poem" n="2">
				<head>Phyllis Demophoonti</head>
				<l n="1">Hospita, Demophoon, tua te Rhodopeia Phyllis</l>
				<l n="2" rend="indent">Ultra promissum tempus abesse queror. </l>
				<l n="3">Cornua cum lunae pleno semel orbe coissent,</l>
				<l n="4" rend="indent">Litoribus nostris ancora pacta tua est — </l>
				<l n="5">Luna quater latuit, toto quater orbe recrevit;</l>
				<l n="6" rend="indent">Nec vehit Actaeas Sithonis unda rates.</l>
				<l n="7">Tempora si numeres — bene quae numeramus amantes — </l>
				<l n="8" rend="indent">Non venit ante suam nostra querela diem.</l>
				<l n="9">Spes quoque lenta fuit; tarde, quae credita laedunt,</l>
				<l n="10" rend="indent">Credimus. invita nunc es amante nocens.</l>
				<l n="11">Saepe fui mendax pro te mihi, saepe putavi</l>
				<l n="12" rend="indent">Alba procellosos vela referre Notos.</l>
				<l n="13">Thesea devovi, quia te dimittere nollet;</l>
				<l n="14" rend="indent">Nec tenuit cursus forsitan ille tuos.</l>
				<l n="15">Interdum timui, ne, dum vada tendis ad Hebri,</l>
				<l n="16" rend="indent">Mersa foret cana naufraga puppis aqua.</l>
				<l n="17">Saepe deos supplex, ut tu, scelerate, valeres,</l>
				<l n="18" rend="indent">Cum prece turicremis sum venerata sacris;</l>
				<l n="19">Saepe, videns ventos caelo pelagoque faventes,</l>
				<l n="20" rend="indent">Ipsa mihi dixi: 'si valet ille, venit.'</l>
				<l n="21">Denique fidus amor, quidquid properantibus obstat,</l>
				<l n="22" rend="indent">Finxit, et ad causas ingeniosa fui.</l>
				<l n="23">At tu lentus abes; nec te iurata reducunt</l>
				<l n="24" rend="indent">Numina, nec nostro motus amore redis.</l>
				<l n="25">Demophoon, ventis et verba et vela dedisti;</l>
				<l n="26" rend="indent">Vela queror reditu, verba carere fide. </l>
				<l n="27">Dic mihi, quid feci, nisi non sapienter amavi?</l>
				<l n="28" rend="indent">Crimine te potui demeruisse meo.</l>
				<l n="29">Unum in me scelus est, quod te, scelerate, recepi;</l>
				<l n="30" rend="indent">Sed scelus hoc meriti pondus et instar habet.</l>
				<l n="31">Iura fidesque ubi nunc, commissaque dextera dextrae,</l>
				<l n="32" rend="indent">Quique erat in falso plurimus ore deus?</l>
				<l n="33">Promissus socios ubi nunc Hymenaeus in annos,</l>
				<l n="34" rend="indent">Qui mihi coniugii sponsor et obses erat?</l>
				<l n="35">Per mare, quod totum ventis agitatur et undis,</l>
				<l n="36" rend="indent">Per quod nempe ieras, per quod iturus eras,</l>
				<l n="37">Perque tuum mihi iurasti — nisi fictus et ille est — </l>
				<l n="38" rend="indent">Concita qui ventis aequora mulcet, avum,</l>
				<l n="39">Per Venerem nimiumque mihi facientia tela — </l>
				<l n="40" rend="indent">Altera tela arcus, altera tela faces — </l>
				<l n="41">Iunonemque, toris quae praesidet alma maritis,</l>
				<l n="42" rend="indent">Et per taediferae mystica sacra deae.</l>
				<l n="43">Si de tot laesis sua numina quisque deorum</l>
				<l n="44" rend="indent">Vindicet, in poenas non satis unus eris. <milestone ed="p" n="45" rend="indent" unit="carte"/></l>
				<l n="45">Ah, laceras etiam puppes furiosa refeci,</l>
				<l n="46" rend="indent">Ut, qua desererer, firma carina foret,</l>
				<l n="47">Remigiumque dedi, quod me fugiturus haberes.</l>
				<l n="48" rend="indent">Heu! patior telis vulnera facta meis!</l>
				<l n="49">Credidimus blandis, quorum tibi copia, verbis;</l>
				<l n="50" rend="indent">Credidimus generi nominibusque tuis; </l>
				<l n="51">Credidimus lacrimis — an et hae simulare docentur?</l>
				<l n="52" rend="indent">Hae quoque habent artes, quaque iubentur, eunt?</l>
				<l n="53">Dis quoque credidimus. quo iam tot pignora nobis?</l>
				<l n="54" rend="indent">Parte satis potui qualibet inde capi.</l>
				<l n="55">Nec moveor, quod te iuvi portuque locoque — </l>
				<l n="56" rend="indent">Debuit haec meriti summa fuisse mei!</l>
				<l n="57">Turpiter hospitium lecto cumulasse iugali</l>
				<l n="58" rend="indent">Paenitet, et lateri conseruisse latus.</l>
				<l n="59">Quae fuit ante illam, mallem suprema fuisset</l>
				<l n="60" rend="indent">Nox mihi, dum potui Phyllis honesta mori.</l>
				<l n="61">Speravi melius, quia me meruisse putavi;</l>
				<l n="62" rend="indent">Quaecumque ex merito spes venit, aequa venit.</l>
				<l n="63">Fallere credentem non est operosa puellam</l>
				<l n="64" rend="indent">Gloria. simplicitas digna favore fuit.</l>
				<l n="65">Sum decepta tuis et amans et femina verbis.</l>
				<l n="66" rend="indent">Di faciant, laudis summa sit ista tuae!</l>
				<l n="67">Inter et Aegidas, media statuaris in urbe,</l>
				<l n="68" rend="indent">Magnificus titulis stet pater ante suis.</l>
				<l n="69">Cum fuerit Sciron lectus torvusque Procrustes</l>
				<l n="70" rend="indent">Et Sinis et tauri mixtaque forma viri</l>
				<l n="71">Et domitae bello Thebae fusique bimembres</l>
				<l n="72" rend="indent">Et pulsata nigri regia caeca dei — </l>
				<l n="73">Hoc tua post illos titulo signetur imago:</l>
				<l n="74" rend="indent">Hic est, cuius amans hospita capta dolo est.</l>
				<l n="75">De tanta rerum turba factisque parentis</l>
				<l n="76" rend="indent">Sedit in ingenio Cressa relicta tuo. </l>
				<l n="77">Quod solum excusat, solum miraris in illo;</l>
				<l n="78" rend="indent">Heredem patriae, perfide, fraudis agis.</l>
				<l n="79">Illa — nec invideo — fruitur meliore marito</l>
				<l n="80" rend="indent">Inque capistratis tigribus alta sedet;</l>
				<l n="81">At mea despecti fugiunt conubia Thraces,</l>
				<l n="82" rend="indent">Quod ferar externum praeposuisse meis.</l>
				<l n="83">Atque aliquis 'iam nunc doctas eat,' inquit, 'Athenas;</l>
				<l n="84" rend="indent">Armiferam Thracen qui regat, alter erit.</l>
				<l n="85">Exitus acta probat.' careat successibus, opto,</l>
				<l n="86" rend="indent">Quisquis ab eventu facta notanda putat!</l>
				<l n="87">At si nostra tuo spumescant aequora remo,</l>
				<l n="88" rend="indent">Iam mihi, iam dicar consuluisse meis — </l>
				<l n="89">Sed neque consului, nec te mea regia tanget</l>
				<l n="90" rend="indent">Fessaque Bistonia membra lavabis aqua!</l>
				<l n="91">Illa meis oculis species abeuntis inhaeret,</l>
				<l n="92" rend="indent">Cum premeret portus classis itura meos.</l>
				<l n="93">Ausus es amplecti colloque infusus amantis</l>
				<l n="94" rend="indent">Oscula per longas iungere pressa moras</l>
				<l n="95">Cumque tuis lacrimis lacrimas confundere nostras,</l>
				<l n="96" rend="indent">Quodque foret velis aura secunda, queri</l>
				<l n="97">Et mihi discedens suprema dicere voce:</l>
				<l n="98" rend="indent">'Phylli, fac expectes Demophoonta tuum!'</l>
				<l n="99">Expectem, qui me numquam visurus abisti?</l>
				<l n="100" rend="indent">Expectem pelago vela negata meo? </l>
				<l n="101">Et tamen expecto — redeas modo serus amanti,</l>
				<l n="102" rend="indent">Ut tua sit solo tempore lapsa fides! <milestone ed="p" n="103" rend="indent" unit="carte"/></l>
				<l n="103">Quid precor infelix? te iam tenet altera coniunx</l>
				<l n="104" rend="indent">Forsitan et, nobis qui male favit, amor;</l>
				<l n="105">Iamque tibi excidimus, nullam, puto, Phyllida nosti.</l>
				<l n="106" rend="indent">Ei mihi! si, quae sim Phyllis et unde, rogas — </l>
				<l n="107">Quae tibi, Demophoon, longis erroribus acto</l>
				<l n="108" rend="indent">Threicios portus hospitiumque dedi,</l>
				<l n="109">Cuius opes auxere meae, cui dives egenti</l>
				<l n="110" rend="indent">Munera multa dedi, multa datura fui;</l>
				<l n="111">Quae tibi subieci latissima regna Lycurgi,</l>
				<l n="112" rend="indent">Nomine femineo vix satis apta regi,</l>
				<l n="113">Qua patet umbrosum Rhodope glacialis ad Haemum,</l>
				<l n="114" rend="indent">Et sacer admissas exigit Hebrus aquas,</l>
				<l n="115">Cui mea virginitas avibus libata sinistris</l>
				<l n="116" rend="indent">Castaque fallaci zona recincta manu!</l>
				<l n="117">Pronuba Tisiphone thalamis ululavit in illis,</l>
				<l n="118" rend="indent">Et cecinit maestum devia carmen avis;</l>
				<l n="119">Adfuit Allecto brevibus torquata colubris,</l>
				<l n="120" rend="indent">Suntque sepulcrali lumina mota face!</l>
				<l n="121">Maesta tamen scopulos fruticosaque litora calco</l>
				<l n="122" rend="indent">Quaeque patent oculis litora lata meis.</l>
				<l n="123">Sive die laxatur humus, seu frigida lucent</l>
				<l n="124" rend="indent">Sidera, prospicio, quis freta ventus agat;</l>
				<l n="125">Et quaecumque procul venientia lintea vidi,</l>
				<l n="126" rend="indent">Protinus illa meos auguror esse deos. </l>
				<l n="127">In freta procurro, vix me retinentibus undis,</l>
				<l n="128" rend="indent">Mobile qua primas porrigit aequor aquas.</l>
				<l n="129">Quo magis accedunt, minus et minus utilis adsto;</l>
				<l n="130" rend="indent">Linquor et ancillis excipienda cado.</l>
				<l n="131">Est sinus, adductos modice falcatus in arcus;</l>
				<l n="132" rend="indent">Ultima praerupta cornua mole rigent.</l>
				<l n="133">Hinc mihi suppositas inmittere corpus in undas</l>
				<l n="134" rend="indent">Mens fuit; et, quoniam fallere pergis, erit.</l>
				<l n="135">Ad tua me fluctus proiectam litora portent,</l>
				<l n="136" rend="indent">Occurramque oculis intumulata tuis!</l>
				<l n="137">Duritia ferrum ut superes adamantaque teque,</l>
				<l n="138" rend="indent">'Non tibi sic,' dices, 'Phylli, sequendus eram!'</l>
				<l n="139">Saepe venenorum sitis est mihi; saepe cruenta</l>
				<l n="140" rend="indent">Traiectam gladio morte perire iuvat.</l>
				<l n="141">Colla quoque, infidis quia se nectenda lacertis</l>
				<l n="142" rend="indent">Praebuerunt, laqueis inplicuisse iuvat.</l>
				<l n="143">Stat nece matura tenerum pensare pudorem.</l>
				<l n="144" rend="indent">In necis electu parva futura mora est.</l>
				<l n="145">Inscribere meo causa invidiosa sepulcro.</l>
				<l n="146" rend="indent">Aut hoc aut simili carmine notus eris:</l>
				<l n="147">Phyllida Demophoon leto dedit hospes amantem;</l>
				<l n="148" rend="indent">Ille necis causam praebuit, ipsa manum.</l>
			</div>
			<div type="textpart" subtype="poem" n="3">
				<head>Briseis Achilli</head>
				<l n="1">Quam legis, a rapta Briseide littera venit,</l>
				<l n="2" rend="indent">Vix bene barbarica Graeca notata manu.</l>
				<l n="3">Quascumque adspicies, lacrimae fecere lituras;</l>
				<l n="4" rend="indent">Sed tamen et lacrimae pondera vocis habent.</l>
				<l n="5">Si mihi pauca queri de te dominoque viroque</l>
				<l n="6" rend="indent">Fas est, de domino pauca viroque querar.</l>
				<l n="7">Non, ego poscenti quod sum cito tradita regi,</l>
				<l n="8" rend="indent">Culpa tua est — quamvis haec quoque culpa tua est;</l>
				<l n="9">Nam simul Eurybates me Talthybiusque vocarunt,</l>
				<l n="10" rend="indent">Eurybati data sum Talthybioque comes.</l>
				<l n="11">Alter in alterius iactantes lumina vultum</l>
				<l n="12" rend="indent">Quaerebant taciti, noster ubi esset amor.</l>
				<l n="13">Differri potui; poenae mora grata fuisset.</l>
				<l n="14" rend="indent">Ei mihi! discedens oscula nulla dedi;</l>
				<l n="15">At lacrimas sine fine dedi rupique capillos — </l>
				<l n="16" rend="indent">Infelix iterum sum mihi visa capi!</l>
				<l n="17">Saepe ego decepto volui custode reverti,</l>
				<l n="18" rend="indent">Sed, me qui timidam prenderet, hostis erat.</l>
				<l n="19">Si progressa forem, caperer ne, nocte, timebam,</l>
				<l n="20" rend="indent">Quamlibet ad Priami munus itura nurum.</l>
				<l n="21">Sed data sim, quia danda fui — tot noctibus absum</l>
				<l n="22" rend="indent">Nec repetor; cessas, iraque lenta tua est. </l>
				<l n="23">Ipse Menoetiades tum, cum tradebar, in aurem</l>
				<l n="24" rend="indent">'Quid fles? hic parvo tempore,' dixit, 'eris.'</l>
				<l n="25">Nec repetisse parum; pugnas ne reddar, Achille!</l>
				<l n="26" rend="indent">I nunc et cupidi nomen amantis habe!</l>
				<l n="27">Venerunt ad te Telamone et Amyntore nati — </l>
				<l n="28" rend="indent">Ille gradu propior sanguinis, ille comes — </l>
				<l n="29">Laertaque satus, per quos comitata redirem</l>
				<l n="30" rend="indent">(auxerunt blandas grandia dona preces)</l>
				<l n="31">Viginti fulvos operoso ex aere lebetas,</l>
				<l n="32" rend="indent">Et tripodas septem pondere et arte pares;</l>
				<l n="33">Addita sunt illis auri bis quinque talenta,</l>
				<l n="34" rend="indent">Bis sex adsueti vincere semper equi,</l>
				<l n="35">Quodque supervacuum est, forma praestante puellae</l>
				<l n="36" rend="indent">Lesbides, eversa corpora capta domo,</l>
				<l n="37">Cumque tot his — sed non opus est tibi coniuge — coniunx</l>
				<l n="38" rend="indent">Ex Agamemnoniis una puella tribus.</l>
				<l n="39">Si tibi ab Atride pretio redimenda fuissem,</l>
				<l n="40" rend="indent">Quae dare debueras, accipere illa negas!</l>
				<l n="41">Qua merui culpa fieri tibi vilis, Achille?</l>
				<l n="42" rend="indent">Quo levis a nobis tam cito fugit amor?</l>
				<l n="43">An miseros tristis fortuna tenaciter urget,</l>
				<l n="44" rend="indent">Nec venit inceptis mollior hora malis? <milestone ed="p" n="45" rend="indent" unit="carte"/></l>
				<l n="45">Diruta Marte tuo Lyrnesia moenia vidi — </l>
				<l n="46" rend="indent">Et fueram patriae pars ego magna meae;</l>
				<l n="47">Vidi consortes pariter generisque necisque</l>
				<l n="48" rend="indent">Tres cecidisse, quibus, quae mihi, mater erat;</l>
				<l n="49">Vidi, quantus erat, fusum tellure cruenta</l>
				<l n="50" rend="indent">Pectora iactantem sanguinolenta virum. </l>
				<l n="51">Tot tamen amissis te conpensavimus unum;</l>
				<l n="52" rend="indent">Tu dominus, tu vir, tu mihi frater eras.</l>
				<l n="53">Tu mihi, iuratus per numina matris aquosae,</l>
				<l n="54" rend="indent">Utile dicebas ipse fuisse capi — </l>
				<l n="55">Scilicet ut, quamvis veniam dotata, repellas</l>
				<l n="56" rend="indent">Et mecum fugias quae tibi dantur opes!</l>
				<l n="57">Quin etiam fama est, cum crastina fulserit Eos,</l>
				<l n="58" rend="indent">Te dare nubiferis lintea velle Notis.</l>
				<l n="59">Quod scelus ut pavidas miserae mihi contigit aures,</l>
				<l n="60" rend="indent">Sanguinis atque animi pectus inane fuit.</l>
				<l n="61">Ibis et — o miseram! — cui me, violente, relinquis?</l>
				<l n="62" rend="indent">Quis mihi desertae mite levamen erit?</l>
				<l n="63">Devorer ante, precor, subito telluris hiatu</l>
				<l n="64" rend="indent">Aut rutilo missi fulminis igne cremer,</l>
				<l n="65">Quam sine me Pthiis canescant aequora remis,</l>
				<l n="66" rend="indent">Et videam puppes ire relicta tuas!</l>
				<l n="67">Si tibi iam reditusque placent patriique Penates,</l>
				<l n="68" rend="indent">Non ego sum classi sarcina magna tuae.</l>
				<l n="69">Victorem captiva sequar, non nupta maritum;</l>
				<l n="70" rend="indent">Est mihi, quae lanas molliat, apta manus.</l>
				<l n="71">Inter Achaeiadas longe pulcherrima matres</l>
				<l n="72" rend="indent">In thalamos coniunx ibit eatque tuos,</l>
				<l n="73">Digna nurus socero, Iovis Aeginaeque nepote,</l>
				<l n="74" rend="indent">Cuique senex Nereus prosocer esse velit.</l>
				<l n="75">Nos humiles famulaeque tuae data pensa trahemus,</l>
				<l n="76" rend="indent">Et minuent plenas stamina nostra colos. </l>
				<l n="77">Exagitet ne me tantum tua, deprecor, uxor — </l>
				<l n="78" rend="indent">Quae mihi nescio quo non erit aequa modo — </l>
				<l n="79">Neve meos coram scindi patiare capillos</l>
				<l n="80" rend="indent">Et leviter dicas: 'haec quoque nostra fuit.'</l>
				<l n="81">Vel patiare licet, dum ne contempta relinquar — </l>
				<l n="82" rend="indent">Hic mihi vae! miserae concutit ossa metus.</l>
				<l n="83">Quid tamen expectas? Agamemnona paenitet irae,</l>
				<l n="84" rend="indent">Et iacet ante tuos Graecia maesta pedes.</l>
				<l n="85">Vince animos iramque tuam, qui cetera vincis!</l>
				<l n="86" rend="indent">Quid lacerat Danaas inpiger Hector opes?</l>
				<l n="87">Arma cape, Aeacide, sed me tamen ante recepta,</l>
				<l n="88" rend="indent">Et preme turbatos Marte favente viros!</l>
				<l n="89">Propter me mota est, propter me desinat ira,</l>
				<l n="90" rend="indent">Simque ego tristitiae causa modusque tuae.</l>
				<l n="91">Nec tibi turpe puta precibus succumbere nostris;</l>
				<l n="92" rend="indent">Coniugis Oenides versus in arma prece est.</l>
				<l n="93">Res audita mihi, nota est tibi. fratribus orba</l>
				<l n="94" rend="indent">Devovit nati spemque caputque parens.</l>
				<l n="95">Bellum erat; ille ferox positis secessit ab armis</l>
				<l n="96" rend="indent">Et patriae rigida mente negavit opem.</l>
				<l n="97">Sola virum coniunx flexit. felicior illa!</l>
				<l n="98" rend="indent">At mea pro nullo pondere verba cadunt.</l>
				<l n="99">Nec tamen indignor nec me pro coniuge gessi</l>
				<l n="100" rend="indent">Saepius in domini serva vocata torum. <milestone ed="p" n="101" rend="indent" unit="carte"/></l>
				<l n="101">Me quaedam, memini, dominam captiva vocabat.</l>
				<l n="102" rend="indent">'Servitio,' dixi, 'nominis addis onus.'</l>
				<l n="103">Per tamen ossa viri subito male tecta sepulcro,</l>
				<l n="104" rend="indent">Semper iudiciis ossa verenda meis; </l>
				<l n="105">Perque trium fortes animas, mea numina, fratrum,</l>
				<l n="106" rend="indent">Qui bene pro patria cum patriaque iacent;</l>
				<l n="107">Perque tuum nostrumque caput, quae iunximus una,</l>
				<l n="108" rend="indent">Perque tuos enses, cognita tela meis — </l>
				<l n="109">Nulla Mycenaeum sociasse cubilia mecum</l>
				<l n="110" rend="indent">Iuro; fallentem deseruisse velis!</l>
				<l n="111">Si tibi nunc dicam, fortissime: 'tu quoque iura</l>
				<l n="112" rend="indent">Nulla tibi sine me gaudia capta!' neges.</l>
				<l n="113">At Danai maerere putant — tibi plectra moventur,</l>
				<l n="114" rend="indent">Te tenet in tepido mollis amica sinu!</l>
				<l n="115">Et quisquam quaerit, quare pugnare recuses?</l>
				<l n="116" rend="indent">Pugna nocet, citharae voxque Venusque iuvant.</l>
				<l n="117">Tutius est iacuisse toro, tenuisse puellam,</l>
				<l n="118" rend="indent">Threiciam digitis increpuisse lyram,</l>
				<l n="119">Quam manibus clipeos et acutae cuspidis hastam,</l>
				<l n="120" rend="indent">Et galeam pressa sustinuisse coma.</l>
				<l n="121">Sed tibi pro tutis insignia facta placebant,</l>
				<l n="122" rend="indent">Partaque bellando gloria dulcis erat.</l>
				<l n="123">An tantum dum me caperes, fera bella probabas,</l>
				<l n="124" rend="indent">Cumque mea patria laus tua victa iacet?</l>
				<l n="125">Di melius! validoque, precor, vibrata lacerto</l>
				<l n="126" rend="indent">Transeat Hectoreum Pelias hasta latus!</l>
				<l n="127">Mittite me, Danai! dominum legata rogabo</l>
				<l n="128" rend="indent">Multaque mandatis oscula mixta feram.</l>
				<l n="129">Plus ego quam Phoenix, plus quam facundus Ulixes,</l>
				<l n="130" rend="indent">Plus ego quam Teucri, credite, frater agam. </l>
				<l n="131">Est aliquid collum solitis tetigisse lacertis,</l>
				<l n="132" rend="indent">Praesentisque oculos admonuisse sui.</l>
				<l n="133">Sis licet inmitis matrisque ferocior undis,</l>
				<l n="134" rend="indent">Ut taceam, lacrimis conminuere meis.</l>
				<l n="135">Nunc quoque — sic omnes Peleus pater inpleat annos,</l>
				<l n="136" rend="indent">Sic eat auspiciis Pyrrhus ad arma tuis! — </l>
				<l n="137">Respice sollicitam Briseida, fortis Achille,</l>
				<l n="138" rend="indent">Nec miseram lenta ferreus ure mora!</l>
				<l n="139">Aut, si versus amor tuus est in taedia nostri,</l>
				<l n="140" rend="indent">Quam sine te cogis vivere, coge mori!</l>
				<l n="141">Utque facis, coges. abiit corpusque colorque;</l>
				<l n="142" rend="indent">Sustinet hoc animae spes tamen una tui.</l>
				<l n="143">Qua si destituor, repetam fratresque virumque — </l>
				<l n="144" rend="indent">Nec tibi magnificum femina iussa mori.</l>
				<l n="145">Cur autem iubeas? stricto pete corpora ferro;</l>
				<l n="146" rend="indent">Est mihi qui fosso pectore sanguis eat.</l>
				<l n="147">Me petat ille tuus, qui, si dea passa fuisset,</l>
				<l n="148" rend="indent">Ensis in Atridae pectus iturus erat!</l>
				<l n="149">A, potius serves nostram, tua munera, vitam!</l>
				<l n="150" rend="indent">Quod dederas hosti victor, amica rogo.</l>
				<l n="151">Perdere quos melius possis, Neptunia praebent</l>
				<l n="152" rend="indent">Pergama; materiam caedis ab hoste pete.</l>
				<l n="153">Me modo, sive paras inpellere remige classem,</l>
				<l n="154" rend="indent">Sive manes, domini iure venire iube! </l>
			</div>
			<div type="textpart" subtype="poem" n="4">
				<head>Phaedra Hippolyto</head>
				<l n="1">Quam nisi tu dederis, caritura est ipsa, salutem</l>
				<l n="2" rend="indent">Mittit Amazonio Cressa puella viro.</l>
				<l n="3">Perlege, quodcumque est — quid epistula lecta nocebit?</l>
				<l n="4" rend="indent">Te quoque in hac aliquid quod iuvet esse potest;</l>
				<l n="5">His arcana notis terra pelagoque feruntur.</l>
				<l n="6" rend="indent">Inspicit acceptas hostis ab hoste notas.</l>
				<l n="7">Ter tecum conata loqui ter inutilis haesit</l>
				<l n="8" rend="indent">Lingua, ter in primo restitit ore sonus.</l>
				<l n="9">Qua licet et sequitur, pudor est miscendus amori;</l>
				<l n="10" rend="indent">Dicere quae puduit, scribere iussit amor.</l>
				<l n="11">Quidquid Amor iussit, non est contemnere tutum;</l>
				<l n="12" rend="indent">Regnat et in dominos ius habet ille deos.</l>
				<l n="13">Ille mihi primo dubitanti scribere dixit:</l>
				<l n="14" rend="indent">'Scribe! dabit victas ferreus ille manus.'</l>
				<l n="15">Adsit et, ut nostras avido fovet igne medullas,</l>
				<l n="16" rend="indent">Figat sic animos in mea vota tuos!</l>
				<l n="17">Non ego nequitia socialia foedera rumpam;</l>
				<l n="18" rend="indent">Fama — velim quaeras — crimine nostra vacat.</l>
				<l n="19">Venit amor gravius, quo serius — urimur intus;</l>
				<l n="20" rend="indent">Urimur, et caecum pectora vulnus habent. </l>
				<l n="21">Scilicet ut teneros laedunt iuga prima iuvencos,</l>
				<l n="22" rend="indent">Frenaque vix patitur de grege captus equus,</l>
				<l n="23">Sic male vixque subit primos rude pectus amores,</l>
				<l n="24" rend="indent">Sarcinaque haec animo non sedet apta meo.</l>
				<l n="25">Ars fit, ubi a teneris crimen condiscitur annis;</l>
				<l n="26" rend="indent">Cui venit exacto tempore, peius amat.</l>
				<l n="27">Tu nova servatae capies libamina famae,</l>
				<l n="28" rend="indent">Et pariter nostrum fiet uterque nocens.</l>
				<l n="29">Est aliquid, plenis pomaria carpere ramis,</l>
				<l n="30" rend="indent">Et tenui primam delegere ungue rosam.</l>
				<l n="31">Si tamen ille prior, quo me sine crimine gessi,</l>
				<l n="32" rend="indent">Candor ab insolita labe notandus erat,</l>
				<l n="33">At bene successit, digno quod adurimur igni;</l>
				<l n="34" rend="indent">Peius adulterio turpis adulter obest.</l>
				<l n="35">Si mihi concedat Iuno fratremque virumque,</l>
				<l n="36" rend="indent">Hippolytum videor praepositura Iovi!</l>
				<l n="37">Iam quoque — vix credes — ignotas mittor in artes;</l>
				<l n="38" rend="indent">Est mihi per saevas impetus ire feras.</l>
				<l n="39">Iam mihi prima dea est arcu praesignis adunco</l>
				<l n="40" rend="indent">Delia; iudicium subsequor ipsa tuum.</l>
				<l n="41">In nemus ire libet pressisque in retia cervis</l>
				<l n="42" rend="indent">Hortari celeris per iuga summa canes,</l>
				<l n="43">Aut tremulum excusso iaculum vibrare lacerto,</l>
				<l n="44" rend="indent">Aut in graminea ponere corpus humo.</l>
				<l n="45">Saepe iuvat versare leves in pulvere currus</l>
				<l n="46" rend="indent">Torquentem frenis ora fugacis equi;</l>
				<l n="47">Nunc feror, ut Bacchi furiis Eleleides actae,</l>
				<l n="48" rend="indent">Quaeque sub Idaeo tympana colle movent, </l>
				<l n="49">Aut quas semideae Dryades Faunique bicornes</l>
				<l n="50" rend="indent">Numine contactas attonuere suo. <milestone ed="p" n="51" rend="indent" unit="carte"/></l>
				<l n="51">Namque mihi referunt, cum se furor ille remisit,</l>
				<l n="52" rend="indent">Omnia; me tacitam conscius urit amor.</l>
				<l n="53">Forsitan hunc generis fato reddamus amorem,</l>
				<l n="54" rend="indent">Et Venus ex tota gente tributa petat.</l>
				<l n="55">Iuppiter Europen — prima est ea gentis origo — </l>
				<l n="56" rend="indent">Dilexit, tauro dissimulante deum.</l>
				<l n="57">Pasiphae mater, decepto subdita tauro,</l>
				<l n="58" rend="indent">Enixa est utero crimen onusque suo.</l>
				<l n="59">Perfidus Aegides, ducentia fila secutus,</l>
				<l n="60" rend="indent">Curva meae fugit tecta sororis ope.</l>
				<l n="61">En, ego nunc, ne forte parum Minoia credar,</l>
				<l n="62" rend="indent">In socias leges ultima gentis eo!</l>
				<l n="63">Hoc quoque fatale est: placuit domus una duabus;</l>
				<l n="64" rend="indent">Me tua forma capit, capta parente soror.</l>
				<l n="65">Thesides Theseusque duas rapuere sorores — </l>
				<l n="66" rend="indent">Ponite de nostra bina tropaea domo!</l>
				<l n="67">Tempore quo nobis inita est Cerealis Eleusin,</l>
				<l n="68" rend="indent">Gnosia me vellem detinuisset humus!</l>
				<l n="69">Tunc mihi praecipue (nec non tamen ante placebas)</l>
				<l n="70" rend="indent">Acer in extremis ossibus haesit amor.</l>
				<l n="71">Candida vestis erat, praecincti flore capilli,</l>
				<l n="72" rend="indent">Flava verecundus tinxerat ora rubor,</l>
				<l n="73">Quemque vocant aliae vultum rigidumque trucemque,</l>
				<l n="74" rend="indent">Pro rigido Phaedra iudice fortis erat.</l>
				<l n="75">Sint procul a nobis iuvenes ut femina compti! — </l>
				<l n="76" rend="indent">Fine coli modico forma virilis amat. </l>
				<l n="77">Te tuus iste rigor positique sine arte capilli</l>
				<l n="78" rend="indent">Et levis egregio pulvis in ore decet.</l>
				<l n="79">Sive ferocis equi luctantia colla recurvas,</l>
				<l n="80" rend="indent">Exiguo flexos miror in orbe pedes;</l>
				<l n="81">Seu lentum valido torques hastile lacerto,</l>
				<l n="82" rend="indent">Ora ferox in se versa lacertus habet,</l>
				<l n="83">Sive tenes lato venabula cornea ferro.</l>
				<l n="84" rend="indent">Denique nostra iuvat lumina, quidquid agis.</l>
				<l n="85">Tu modo duritiam silvis depone iugosis;</l>
				<l n="86" rend="indent">Non sum militia digna perire tua.</l>
				<l n="87">Quid iuvat incinctae studia exercere Dianae,</l>
				<l n="88" rend="indent">Et Veneri numeros eripuisse suos?</l>
				<l n="89">Quod caret alterna requie, durabile non est;</l>
				<l n="90" rend="indent">Haec reparat vires fessaque membra novat.</l>
				<l n="91">Arcus — et arma tuae tibi sunt imitanda Dianae — </l>
				<l n="92" rend="indent">Si numquam cesses tendere, mollis erit.</l>
				<l n="93">Clarus erat silvis Cephalus, multaeque per herbas</l>
				<l n="94" rend="indent">Conciderant illo percutiente ferae;</l>
				<l n="95">Nec tamen Aurorae male se praebebat amandum.</l>
				<l n="96" rend="indent">Ibat ad hunc sapiens a sene diva viro.</l>
				<l n="97">Saepe sub ilicibus Venerem Cinyraque creatum</l>
				<l n="98" rend="indent">Sustinuit positos quaelibet herba duos.</l>
				<l n="99">Arsit et Oenides in Maenalia Atalanta;</l>
				<l n="100" rend="indent">Illa ferae spolium pignus amoris habet.</l>
				<l n="101">Nos quoque quam primum turba numeremur in ista!</l>
				<l n="102" rend="indent">Si Venerem tollas, rustica silva tua est. <milestone ed="p" n="103" rend="indent" unit="carte"/></l>
				<l n="103">Ipsa comes veniam, nec me latebrosa movebunt</l>
				<l n="104" rend="indent">Saxa neque obliquo dente timendus aper. </l>
				<l n="105">Aequora bina suis obpugnant fluctibus isthmon,</l>
				<l n="106" rend="indent">Et tenuis tellus audit utrumque mare.</l>
				<l n="107">Hic tecum Troezena colam, Pittheia regna;</l>
				<l n="108" rend="indent">Iam nunc est patria carior illa mea.</l>
				<l n="109">Tempore abest aberitque diu Neptunius heros;</l>
				<l n="110" rend="indent">Illum Pirithoi detinet ora sui.</l>
				<l n="111">Praeposuit Theseus — nisi si manifesta negamus — </l>
				<l n="112" rend="indent">Pirithoum Phaedrae Pirithoumque tibi.</l>
				<l n="113">Sola nec haec ad nos iniuria venit ab illo;</l>
				<l n="114" rend="indent">In magnis laesi rebus uterque sumus.</l>
				<l n="115">Ossa mei fratris clava perfracta trinodi</l>
				<l n="116" rend="indent">Sparsit humi; soror est praeda relicta feris.</l>
				<l n="117">Prima securigeras inter virtute puellas</l>
				<l n="118" rend="indent">Te peperit, nati digna vigore parens;</l>
				<l n="119">Si quaeras, ubi sit — Theseus latus ense peregit,</l>
				<l n="120" rend="indent">Nec tanto mater pignore tuta fuit.</l>
				<l n="121">At ne nupta quidem taedaque accepta iugali — </l>
				<l n="122" rend="indent">Cur, nisi ne caperes regna paterna nothus?</l>
				<l n="123">Addidit et fratres ex me tibi, quos tamen omnis</l>
				<l n="124" rend="indent">Non ego tollendi causa, sed ille fuit.</l>
				<l n="125">O utinam nocitura tibi, pulcherrime rerum,</l>
				<l n="126" rend="indent">In medio nisu viscera rupta forent!</l>
				<l n="127">I nunc, sic meriti lectum reverere parentis — </l>
				<l n="128" rend="indent">Quem fugit et factis abdicat ipse suis!</l>
				<l n="129">Nec, quia privigno videar coitura noverca,</l>
				<l n="130" rend="indent">Terruerint animos nomina vana tuos. </l>
				<l n="131">Ista vetus pietas, aevo moritura futuro,</l>
				<l n="132" rend="indent">Rustica Saturno regna tenente fuit.</l>
				<l n="133">Iuppiter esse pium statuit, quodcumque iuvaret,</l>
				<l n="134" rend="indent">Et fas omne facit fratre marita soror.</l>
				<l n="135">Illa coit firma generis iunctura catena,</l>
				<l n="136" rend="indent">Inposuit nodos cui Venus ipsa suos.</l>
				<l n="137">Nec labor est celare, licet peccemus, amorem.</l>
				<l n="138" rend="indent">Cognato poterit nomine culpa tegi.</l>
				<l n="139">Viderit amplexos aliquis, laudabimur ambo;</l>
				<l n="140" rend="indent">Dicar privigno fida noverca meo. <milestone ed="p" n="141" rend="indent" unit="carte"/></l>
				<l n="141">Non tibi per tenebras duri reseranda mariti</l>
				<l n="142" rend="indent">Ianua, non custos decipiendus erit;</l>
				<l n="143">Ut tenuit domus una duos, domus una tenebit;</l>
				<l n="144" rend="indent">Oscula aperta dabas, oscula aperta dabis;</l>
				<l n="145">Tutus eris mecum laudemque merebere culpa,</l>
				<l n="146" rend="indent">Tu licet in lecto conspiciare meo.</l>
				<l n="147">Tolle moras tantum properataque foedera iunge — </l>
				<l n="148" rend="indent">Qui mihi nunc saevit, sic tibi parcat Amor!</l>
				<l n="149">Non ego dedignor supplex humilisque precari.</l>
				<l n="150" rend="indent">Heu! ubi nunc fastus altaque verba iacent?</l>
				<l n="151">Et pugnare diu nec me submittere culpae</l>
				<l n="152" rend="indent">Certa fui — certi siquid haberet amor;</l>
				<l n="153">Victa precor genibusque tuis regalia tendo</l>
				<l n="154" rend="indent">Bracchia! quid deceat, non videt ullus amans.</l>
				<l n="155">Depudui, profugusque pudor sua signa reliquit.</l>
				<l n="156" rend="indent">Da veniam fasse duraque corda doma!</l>
				<l n="157">Quod mihi sit genitor, qui possidet aequora, Minos,</l>
				<l n="158" rend="indent">Quod veniant proavi fulmina torta manu, </l>
				<l n="159">Quod sit avus radiis frontem vallatus acutis,</l>
				<l n="160" rend="indent">Purpureo tepidum qui movet axe diem — </l>
				<l n="161">Nobilitas sub amore iacet! miserere priorum</l>
				<l n="162" rend="indent">Et, mihi si non vis parcere, parce meis!</l>
				<l n="163">Est mihi dotalis tellus Iovis insula, Crete — </l>
				<l n="164" rend="indent">Serviat Hippolyto regia tota meo!</l>
				<l n="165">Flecte, ferox, animos! potuit corrumpere taurum</l>
				<l n="166" rend="indent">Mater; eris tauro saevior ipse truci?</l>
				<l n="167">Per Venerem, parcas, oro, quae plurima mecum est!</l>
				<l n="168" rend="indent">Sic numquam, quae te spernere possit, ames;</l>
				<l n="169">Sic tibi secretis agilis dea saltibus adsit,</l>
				<l n="170" rend="indent">Silvaque perdendas praebeat alta feras;</l>
				<l n="171">Sic faveant Satyri montanaque numina Panes,</l>
				<l n="172" rend="indent">Et cadat adversa cuspide fossus aper;</l>
				<l n="173">Sic tibi dent Nymphae, quamvis odisse puellas</l>
				<l n="174" rend="indent">Diceris, arentem quae levet unda sitim!</l>
				<l n="175">Addimus his precibus lacrimas quoque; verba precantis</l>
				<l n="176" rend="indent">Qui legis, et lacrimas finge videre meas!</l>
			</div>
			<div type="textpart" subtype="poem" n="5">
				<head>Oenone Paridi</head>
				<l n="1"><del> Nympha suo Paridi, quamvis suus esse recuset,</del></l>
				<l n="2" rend="indent"><del>Mittit ab Idaeis verba legenda iugis. </del></l>
				<l n="3">Perlegis? an coniunx prohibet nova? perlege — non est</l>
				<l n="4" rend="indent">Ista Mycenaea littera facta manu! </l>
				<l n="5">Pegasis Oenone, Phrygiis celeberrima silvis,</l>
				<l n="6" rend="indent">Laesa queror de te, si sinis ipse, meo.</l>
				<l n="5">Quis deus opposuit nostris sua numina votis?</l>
				<l n="6" rend="indent">Ne tua permaneam, quod mihi crimen obest?</l>
				<l n="7">Leniter, ex merito quidquid patiare, ferendum est;</l>
				<l n="8" rend="indent">Quae venit indigno poena, dolenda venit.</l>
				<l n="9">Nondum tantus eras, cum te contenta marito</l>
				<l n="10" rend="indent">Edita de magno flumine nympha fui.</l>
				<l n="11">Qui nunc Priamides — absit reverentia vero! — </l>
				<l n="12" rend="indent">Servus eras; servo nubere nympha tuli!</l>
				<l n="13">Saepe greges inter requievimus arbore tecti,</l>
				<l n="14" rend="indent">Mixtaque cum foliis praebuit herba torum;</l>
				<l n="15">Saepe super stramen faenoque iacentibus alto</l>
				<l n="16" rend="indent">Defensa est humili cana pruina casa.</l>
				<l n="17">Quis tibi monstrabat saltus venatibus aptos,</l>
				<l n="18" rend="indent">Et tegeret catulos qua fera rupe suos?</l>
				<l n="19">Retia saepe comes maculis distincta tetendi;</l>
				<l n="20" rend="indent">Saepe citos egi per iuga longa canes.</l>
				<l n="21">Incisae servant a te mea nomina fagi,</l>
				<l n="22" rend="indent">Et legor Oenone falce notata tua,</l>
				<l n="23"><del> Populus est, memini, fluviali consita rivo,</del></l>
				<l n="24" rend="indent"><del>Est in qua nostri littera scripta memor: </del></l>
				<l n="25">Et quantum trunci, tantum mea nomina crescunt.</l>
				<l n="26" rend="indent">Crescite et in titulos surgite recta meos!</l>
				<l n="27">Popule, vive, precor, quae consita margine ripae</l>
				<l n="28" rend="indent">Hoc in rugoso cortice carmen habes:</l>
				<l n="29">Cum Paris Oenone poterit spirare relicta,</l>
				<l n="30" rend="indent">Ad fontem Xanthi versa recurret aqua.</l>
				<l n="31">Xanthe, retro propera, versaeque recurrite lymphae!</l>
				<l n="32" rend="indent">Sustinet Oenonen deseruisse Paris.</l>
				<l n="33">Illa dies fatum miserae mihi dixit, ab illa</l>
				<l n="34" rend="indent">Pessima mutati coepit amoris hiemps,</l>
				<l n="35">Qua Venus et Iuno sumptisque decentior armis</l>
				<l n="36" rend="indent">Venit in arbitrium nuda Minerva tuum.</l>
				<l n="37">Attoniti micuere sinus, gelidusque cucurrit,</l>
				<l n="38" rend="indent">Ut mihi narrasti, dura per ossa tremor.</l>
				<l n="39">Consului — neque enim modice terrebar — anusque</l>
				<l n="40" rend="indent">Longaevosque senes. constitit esse nefas.</l>
				<l n="41">Caesa abies, sectaeque trabes, et classe parata</l>
				<l n="42" rend="indent">Caerula ceratas accipit unda rates.</l>
				<l n="43">Flesti discedens — hoc saltim parce negare!</l>
				<l n="44" rend="indent">Miscuimus lacrimas maestus uterque suas;</l>
				<l n="45">Non sic adpositis vincitur vitibus ulmus,</l>
				<l n="46" rend="indent">Ut tua sunt collo bracchia nexa meo.</l>
				<l n="47">A! quotiens, cum te vento quererere teneri,</l>
				<l n="50" rend="indent">Riserunt comites — ille secundus erat!</l>
				<l n="51">Oscula dimissae quotiens repetita dedisti!</l>
				<l n="52" rend="indent">Quam vix sustinuit dicere lingua 'vale'! <milestone ed="p" n="53" rend="indent" unit="carte"/></l>
				<l n="53">Aura levis rigido pendentia lintea malo</l>
				<l n="54" rend="indent">Suscitat, et remis eruta canet aqua.</l>
				<l n="55">Prosequor infelix oculis abeuntia vela,</l>
				<l n="56" rend="indent">Qua licet, et lacrimis umet harena meis,</l>
				<l n="57">Utque celer venias, virides Nereidas oro — </l>
				<l n="58" rend="indent">Scilicet ut venias in mea damna celer! </l>
				<l n="59">Votis ergo meis alii rediture redisti?</l>
				<l n="60" rend="indent">Ei mihi, pro dira paelice blanda fui!</l>
				<l n="61">Adspicit inmensum moles nativa profundum — </l>
				<l n="62" rend="indent">Mons fuit; aequoreis illa resistit aquis.</l>
				<l n="63">Hinc ego vela tuae cognovi prima carinae,</l>
				<l n="64" rend="indent">Et mihi per fluctus impetus ire fuit.</l>
				<l n="65">Dum moror, in summa fulsit mihi purpura prora — </l>
				<l n="66" rend="indent">Pertimui; cultus non erat ille tuus.</l>
				<l n="67">Fit propior terrasque cita ratis attigit aura;</l>
				<l n="68" rend="indent">Femineas vidi corde tremente genas.</l>
				<l n="69">Non satis id fuerat — quid enim furiosa morabar? — </l>
				<l n="70" rend="indent">Haerebat gremio turpis amica tuo!</l>
				<l n="71">Tunc vero rupique sinus et pectora planxi,</l>
				<l n="72" rend="indent">Et secui madidas ungue rigente genas,</l>
				<l n="73">Inplevique sacram querulis ululatibus Iden</l>
				<l n="74" rend="indent">Illuc has lacrimas in mea saxa tuli.</l>
				<l n="75">Sic Helene doleat defectaque coniuge ploret,</l>
				<l n="76" rend="indent">Quaeque prior nobis intulit, ipsa ferat!</l>
				<l n="77">Nunc tibi conveniunt, quae te per aperta sequantur</l>
				<l n="78" rend="indent">Aequora legitimos destituantque viros;</l>
				<l n="79">At cum pauper eras armentaque pastor agebas,</l>
				<l n="80" rend="indent">Nulla nisi Oenone pauperis uxor erat.</l>
				<l n="81">Non ego miror opes, nec me tua regia tangit</l>
				<l n="82" rend="indent">Nec de tot Priami dicar ut una nurus — </l>
				<l n="83">Non tamen ut Priamus nymphae socer esse recuset,</l>
				<l n="84" rend="indent">Aut Hecubae fuerim dissimulanda nurus; </l>
				<l n="85">Dignaque sum fieri rerum matrona potentis;</l>
				<l n="86" rend="indent">Sunt mihi, quas possint sceptra decere, manus.</l>
				<l n="87">Nec me, faginea quod tecum fronde iacebam,</l>
				<l n="88" rend="indent">Despice; purpureo sum magis apta toro.</l>
				<l n="89">Denique tutus amor meus est; ibi nulla parantur</l>
				<l n="90" rend="indent">Bella, nec ultrices advehit unda rates.</l>
				<l n="91">Tyndaris infestis fugitiva reposcitur armis;</l>
				<l n="92" rend="indent">Hac venit in thalamos dote superba tuos.</l>
				<l n="93">Quae si sit Danais reddenda, vel Hectora fratrem,</l>
				<l n="94" rend="indent">Vel cum Deiphobo Polydamanta roga;</l>
				<l n="95">Quid gravis Antenor, Priamus quid suadeat ipse,</l>
				<l n="96" rend="indent">Consule, quis aetas longa magistra fuit!</l>
				<l n="97">Turpe rudimentum, patriae praeponere raptam.</l>
				<l n="98" rend="indent">Causa pudenda tua est; iusta vir arma movet.</l>
				<l n="99">Nec tibi, si sapias, fidam promitte Lacaenam,</l>
				<l n="100" rend="indent">Quae sit in amplexus tam cito versa tuos.</l>
				<l n="101">Ut minor Atrides temerati foedera lecti</l>
				<l n="102" rend="indent">Clamat et externo laesus amore dolet,</l>
				<l n="103">Tu quoque clamabis. nulla reparabilis arte</l>
				<l n="104" rend="indent">Laesa pudicitia est; deperit illa semel. <milestone ed="p" n="105" rend="indent" unit="carte"/></l>
				<l n="105">Ardet amore tui? sic et Menelaon amavit.</l>
				<l n="106" rend="indent">Nunc iacet in viduo credulus ille toro.</l>
				<l n="107">Felix Andromache, certo bene nupta marito!</l>
				<l n="108" rend="indent">Uxor ad exemplum fratris habenda fui;</l>
				<l n="109">Tu levior foliis, tum cum sine pondere suci</l>
				<l n="110" rend="indent">Mobilibus ventis arida facta volant; </l>
				<l n="111">Et minus est in te quam summa pondus arista,</l>
				<l n="112" rend="indent">Quae levis adsiduis solibus usta riget.</l>
				<l n="113">Hoc tua — nam recolo — quondam germana canebat,</l>
				<l n="114" rend="indent">Sic mihi diffusis vaticinata comis:</l>
				<l n="115">'Quid facis, Oenone? quid harenae semina mandas?</l>
				<l n="116" rend="indent">Non profecturis litora bubus aras.</l>
				<l n="117">Graia iuvenca venit, quae te patriamque domumque</l>
				<l n="118" rend="indent">Perdat! io prohibe! Graia iuvenca venit!</l>
				<l n="119">Dum licet, obscenam ponto demergite puppim!</l>
				<l n="120" rend="indent">Heu! quantum Phrygii sanguinis illa vehit!'</l>
				<l n="121">Vox erat in cursu: famulae rapuere furentem;</l>
				<l n="122" rend="indent">At mihi flaventes diriguere comae.</l>
				<l n="123">A, nimium miserae vates mihi vera fuisti — </l>
				<l n="124" rend="indent">Possidet, en, saltus illa iuvenca meos!</l>
				<l n="125">Sit facie quamvis insignis, adultera certe est;</l>
				<l n="126" rend="indent">Deseruit socios hospite capta deos.</l>
				<l n="127">Illam de patria Theseus — nisi nomine fallor — </l>
				<l n="128" rend="indent">Nescio quis Theseus abstulit ante sua.</l>
				<l n="129">A iuvene et cupido credatur reddita virgo?</l>
				<l n="130" rend="indent">Unde hoc conpererim tam bene, quaeris? amo.</l>
				<l n="131">Vim licet appelles et culpam nomine veles;</l>
				<l n="132" rend="indent">Quae totiens rapta est, praebuit ipsa rapi.</l>
				<l n="133">At manet Oenone fallenti casta marito — </l>
				<l n="134" rend="indent">Et poteras falli legibus ipse tuis!</l>
				<l n="135">Me Satyri celeres — silvis ego tecta latebam — </l>
				<l n="136" rend="indent">Quaesierunt rapido, turba proterva, pede</l>
				<l n="137">Cornigerumque caput pinu praecinctus acuta</l>
				<l n="138" rend="indent">Faunus in inmensis, qua tumet Ida, iugis. </l>
				<l n="139">Me fide conspicuus Troiae munitor amavit,</l>
				<l n="140" rend="indent">Admisitque meas ad sua dona manus.</l>
				<l n="141">Quaecumque herba potens ad opem radixque medenti</l>
				<l n="142" rend="indent">Utilis in toto nascitur orbe, mea est.</l>
				<l n="143">Me miseram, quod amor non est medicabilis herbis!</l>
				<l n="150" rend="indent">Deficior prudens artis ab arte mea.</l>
				<l n="151">Quod nec graminibus tellus fecunda creandis</l>
				<l n="152" rend="indent">Nec deus, auxilium tu mihi ferre potes.</l>
				<l n="155">Et potes, et merui — dignae miserere puellae!</l>
				<l n="156" rend="indent">Non ego cum Danais arma cruenta fero — </l>
				<l n="157">Sed tua sum tecumque fui puerilibus annis</l>
				<l n="158" rend="indent">Et tua, quod superest temporis, esse precor!</l>
			</div>
			<div type="textpart" subtype="poem" n="6">
				<head>Hypsipyle Iasoni</head>
				<l n="1"><del> Lemnias Hypsipyle, Bacchi genus, Aesone nato</del></l>
				<l n="2" rend="indent"><del>Dicit, et in verbis pars quta mentis erat: </del></l>
				<l n="3">Litora Thessaliae reduci tetigisse carina</l>
				<l n="4" rend="indent">Diceris auratae vellere dives ovis.</l>
				<l n="5">Gratulor incolumi, quantum sinis; hoc tamen ipsum</l>
				<l n="6" rend="indent">Debueram scripto certior esse tuo.</l>
				<l n="5">Nam ne pacta tibi praeter mea regna redires,</l>
				<l n="6" rend="indent">Cum cuperes, ventos non habuisse potes;</l>
				<l n="7">Quamlibet adverso signatur epistula vento.</l>
				<l n="8" rend="indent">Hypsipyle missa digna salute fui. </l>
				<l n="9">Cur mihi fama prior de te quam littera venit:</l>
				<l n="10" rend="indent">Isse sacros Marti sub iuga panda boves,</l>
				<l n="11">Seminibus iactis segetes adolesse virorum</l>
				<l n="12" rend="indent">Inque necem dextra non eguisse tua,</l>
				<l n="13">Pervigilem spolium pecudis servasse draconem,</l>
				<l n="14" rend="indent">Rapta tamen forti vellera fulva manu?</l>
				<l n="15">O ego, si possem timide credentibus ista</l>
				<l n="16" rend="indent">'Ipse mihi scripsit' dicere, quanta forem!</l>
				<l n="17">Quid queror officium lenti cessasse mariti?</l>
				<l n="18" rend="indent">Obsequium, maneo si tua, grande tuli!</l>
				<l n="19">Barbara narratur venisse venefica tecum,</l>
				<l n="20" rend="indent">In mihi promissi parte recepta tori.</l>
				<l n="21">Credula res amor est; utinam temeraria dicar</l>
				<l n="22" rend="indent">Criminibus falsis insimulasse virum!</l>
				<l n="23">Nuper ab Haemoniis hospes mihi Thessalus oris</l>
				<l n="24" rend="indent">Venit et, ut tactum vix bene limen erat,</l>
				<l n="25">'Aesonides,' dixi, 'quid agit meus?' ille pudore</l>
				<l n="26" rend="indent">Haesit in opposita lumina fixus humo.</l>
				<l n="27">Protinus exilui tunicisque a pectore ruptis</l>
				<l n="28" rend="indent">'Vivit? an,' exclamo, 'me quoque fata vocant?'</l>
				<l n="29">'Vivit,' ait. timidum quod amat; iurare coegi.</l>
				<l n="30" rend="indent">Vix mihi teste deo credita vita tua est.</l>
				<l n="31">Utque animus rediit, tua facta requirere coepi.</l>
				<l n="32" rend="indent">Narrat aenipedes Martis arasse boves,</l>
				<l n="33">Vipereos dentes in humum pro semine iactos,</l>
				<l n="34" rend="indent">Et subito natos arma tulisse viros — </l>
				<l n="35">Terrigenas populos civili Marte peremptos</l>
				<l n="36" rend="indent">Inplesse aetatis fata diurna suae.</l>
				<l n="37">Devictus serpens. iterum, si vivat Iason,</l>
				<l n="38" rend="indent">Quaerimus; alternant spesque timorque vicem.</l>
				<l n="39">Singula dum narrat, studio cursuque loquendi</l>
				<l n="40" rend="indent">Detegit ingenio vulnera nostra suo.</l>
				<l n="41">Heu! ubi pacta fides? ubi conubialia iura</l>
				<l n="42" rend="indent">Faxque sub arsuros dignior ire rogos?</l>
				<l n="43">Non ego sum furto tibi cognita; pronuba Iuno</l>
				<l n="44" rend="indent">Adfuit et sertis tempora vinctus Hymen.</l>
				<l n="45">At mihi nec Iuno, nec Hymen, sed tristis Erinys</l>
				<l n="46" rend="indent">Praetulit infaustas sanguinolenta faces.</l>
				<l n="47">Quid mihi cum Minyis, quid cum Dodonide pinu?</l>
				<l n="48" rend="indent">Quid tibi cum patria, navita Tiphy, mea?</l>
				<l n="49">Non erat hic aries villo spectabilis aureo,</l>
				<l n="50" rend="indent">Nec senis Aeetae regia Lemnos erat.</l>
				<l n="51">Certa fui primo (sed me mala fata trahebant)</l>
				<l n="52" rend="indent">Hospita feminea pellere castra manu;</l>
				<l n="53">Lemniadesque viros, nimium quoque, vincere norunt.</l>
				<l n="54" rend="indent">Milite tam forti terra tuenda fuit! <milestone ed="p" n="55" rend="indent" unit="carte"/></l>
				<l n="55">Urbe virum iuvi, tectoque animoque recepi!</l>
				<l n="56" rend="indent">Hic tibi bisque aestas bisque cucurrit hiemps.</l>
				<l n="57">Tertia messis erat, cum tu dare vela coactus</l>
				<l n="58" rend="indent">Inplesti lacrimis talia verba suis:</l>
				<l n="59">'Abstrahor, Hypsipyle; sed dent modo fata recursus,</l>
				<l n="60" rend="indent">Vir tuus hinc abeo, vir tibi semper ero. </l>
				<l n="61">Quod tamen e nobis gravida celatur in alvo,</l>
				<l n="62" rend="indent">Vivat, et eiusdem simus uterque parens!'</l>
				<l n="63">Hactenus, et lacrimis in falsa cadentibus ora</l>
				<l n="64" rend="indent">Cetera te memini non potuisse loqui.</l>
				<l n="65">Ultimus e sociis sacram conscendis in Argo.</l>
				<l n="66" rend="indent">Illa volat; ventus concava vela tenet;</l>
				<l n="67">Caerula propulsae subducitur unda carinae;</l>
				<l n="68" rend="indent">Terra tibi, nobis adspiciuntur aquae.</l>
				<l n="69">In latus omne patens turris circumspicit undas;</l>
				<l n="70" rend="indent">Huc feror, et lacrimis osque sinusque madent.</l>
				<l n="71">Per lacrimas specto, cupidaeque faventia menti</l>
				<l n="72" rend="indent">Longius adsueto lumina nostra vident.</l>
				<l n="73">Adde preces castas inmixtaque vota timori — </l>
				<l n="74" rend="indent">Nunc quoque te salvo persoluenda mihi.</l>
				<l n="75">Vota ego persolvam? votis Medea fruetur!</l>
				<l n="76" rend="indent">Cor dolet, atque ira mixtus abundat amor.</l>
				<l n="77">Dona feram templis, vivum quod Iasona perdo?</l>
				<l n="78" rend="indent">Hostia pro damnis concidat icta meis?</l>
				<l n="79">Non equidem secura fui semperque verebar,</l>
				<l n="80" rend="indent">Ne pater Argolica sumeret urbe nurum.</l>
				<l n="81">Argolidas timui — nocuit mihi barbara paelex!</l>
				<l n="82" rend="indent">Non expectata vulnus ab hoste tuli.</l>
				<l n="83">Nec facie meritisque placet, sed carmina novit</l>
				<l n="84" rend="indent">Diraque cantata pabula falce metit.</l>
				<l n="85">Illa reluctantem cursu deducere lunam</l>
				<l n="86" rend="indent">Nititur et tenebris abdere solis equos; </l>
				<l n="87">Illa refrenat aquas obliquaque flumina sistit;</l>
				<l n="88" rend="indent">Illa loco silvas vivaque saxa movet.</l>
				<l n="89">Per tumulos errat passis discincta capillis</l>
				<l n="90" rend="indent">Certaque de tepidis colligit ossa rogis.</l>
				<l n="91">Devovet absentis simulacraque cerea figit,</l>
				<l n="92" rend="indent">Et miserum tenuis in iecur urget acus — </l>
				<l n="93">Et quae nescierim melius. male quaeritur herbis</l>
				<l n="94" rend="indent">Moribus et forma conciliandus amor.</l>
				<l n="95">Hanc potes amplecti thalamoque relictus in uno</l>
				<l n="96" rend="indent">Inpavidus somno nocte silente frui?</l>
				<l n="97">Scilicet ut tauros, ita te iuga ferre coegit</l>
				<l n="98" rend="indent">Quaque feros anguis, te quoque mulcet ope.</l>
				<l n="99">Adde, quod adscribi factis procerumque tuisque</l>
				<l n="100" rend="indent">Sese avet, et titulo coniugis uxor obest.</l>
				<l n="101">Atque aliquis Peliae de partibus acta venenis</l>
				<l n="102" rend="indent">Inputat et populum, qui sibi credat, habet:</l>
				<l n="103">'Non haec Aesonides, sed Phasias Aeetine</l>
				<l n="104" rend="indent">Aurea Phrixeae terga revellit ovis.' <milestone ed="p" n="105" rend="indent" unit="carte"/></l>
				<l n="105">Non probat Alcimede mater tua — consule matrem — </l>
				<l n="106" rend="indent">Non pater, a gelido cui venit axe nurus.</l>
				<l n="107">Illa sibi a Tanai Scythiaeque paludibus udae</l>
				<l n="108" rend="indent">Quaerat et a ripa Phasidos usque virum!</l>
				<l n="109">Mobilis Aesonide vernaque incertior aura,</l>
				<l n="110" rend="indent">Cur tua polliciti pondere verba carent?</l>
				<l n="111">Vir meus hinc ieras: cur non meus inde redisti?</l>
				<l n="112" rend="indent">Sim reducis coniunx, sicut euntis eram! </l>
				<l n="113">Si te nobilitas generosaque nomina tangunt — </l>
				<l n="114" rend="indent">En, ego Minoo nata Thoante feror!</l>
				<l n="115">Bacchus avus; Bacchi coniunx redimita corona</l>
				<l n="116" rend="indent">Praeradiat stellis signa minora suis.</l>
				<l n="117">Dos tibi Lemnos erit, terra ingeniosa colenti;</l>
				<l n="118" rend="indent">Me quoque dotalis inter habere potes.</l>
				<l n="119">Nunc etiam peperi; gratare ambobus, Iason!</l>
				<l n="120" rend="indent">Dulce mihi gravidae fecerat auctor onus.</l>
				<l n="121">Felix in numero quoque sum prolemque gemellam,</l>
				<l n="122" rend="indent">Pignora Lucina bina favente dedi.</l>
				<l n="123">Si quaeris, cui sint similes, cognosceris illis.</l>
				<l n="124" rend="indent">Fallere non norunt; cetera patris habent.</l>
				<l n="125">Legatos quos paene dedi pro matre ferendos;</l>
				<l n="126" rend="indent">Sed tenuit coeptas saeva noverca vias.</l>
				<l n="127">Medeam timui: plus est Medea noverca;</l>
				<l n="128" rend="indent">Medeae faciunt ad scelus omne manus.</l>
				<l n="129">Spargere quae fratris potuit lacerata per agros</l>
				<l n="130" rend="indent">Corpora, pignoribus parceret illa meis?</l>
				<l n="131">Hanc tamen o demens Colchisque ablate venenis,</l>
				<l n="132" rend="indent">Diceris Hypsipyles praeposuisse toro.</l>
				<l n="133">Turpiter illa virum cognovit adultera virgo;</l>
				<l n="134" rend="indent">Me tibi teque mihi taeda pudica dedit.</l>
				<l n="135">Prodidit illa patrem; rapui de clade Thoanta.</l>
				<l n="136" rend="indent">Deseruit Colchos; me mea Lemnos habet. </l>
				<l n="137">Quid refert, scelerata piam si vincet et ipso</l>
				<l n="138" rend="indent">Crimine dotata est emeruitque virum?</l>
				<l n="139">Lemniadum facinus culpo, non miror, Iason;</l>
				<l n="140" rend="indent">Quamlibet ignavis iste dat arma dolor.</l>
				<l n="141">Dic age, si ventis, ut oportuit, actus iniquis</l>
				<l n="142" rend="indent">Intrasses portus tuque comesque meos,</l>
				<l n="143">Obviaque exissem fetu comitante gemello — </l>
				<l n="144" rend="indent">Hiscere nempe tibi terra roganda fuit! — </l>
				<l n="145">Quo vultu natos, quo me, scelerate, videres?</l>
				<l n="146" rend="indent">Perfidiae pretio qua nece dignus eras?</l>
				<l n="147">Ipse quidem per me tutus sospesque fuisses — </l>
				<l n="148" rend="indent">Non quia tu dignus, sed quia mitis ego.</l>
				<l n="149">Paelicis ipsa meos inplessem sanguine vultus,</l>
				<l n="150" rend="indent">Quosque veneficiis abstulit illa suis!</l>
				<l n="151">Medeae Medea forem! quodsi quid ab alto</l>
				<l n="152" rend="indent">Iustus adest votis Iuppiter ille meis,</l>
				<l n="153">Quod gemit Hypsipyle, lecti quoque subnuba nostri</l>
				<l n="154" rend="indent">Maereat et leges sentiat ipsa suas;</l>
				<l n="155">Utque ego destituor coniunx materque duorum,</l>
				<l n="156" rend="indent">A totidem natis orba sit illa viro!</l>
				<l n="157">Nec male parta diu teneat peiusque relinquat — </l>
				<l n="158" rend="indent">Exulet et toto quaerat in orbe fugam!</l>
				<l n="159">Quam fratri germana fuit miseroque parenti</l>
				<l n="160" rend="indent">Filia, tam natis, tam sit acerba viro! </l>
				<l n="161">Cum mare, cum terras consumpserit, aera temptet;</l>
				<l n="162" rend="indent">Erret inops, exspes, caede cruenta sua!</l>
				<l n="163">Haec ego, coniugio fraudata Thoantias oro.</l>
				<l n="164" rend="indent">Vivite, devoto nuptaque virque toro!</l>
			</div>
			<div type="textpart" subtype="poem" n="7">
				<head>Dido Aeneae</head>
				<l n="1"><del> Accipe, Dardanide, moriturae carmen Elissae;</del></l>
				<l n="2" rend="indent"><del>Quae legis, a nobis ultima verba legis: </del></l>
				<l n="3">Sic ubi fata vocant, udis abiectus in herbis</l>
				<l n="4" rend="indent">Ad vada Maeandri concinit albus olor.</l>
				<l n="5">Nec quia te nostra sperem prece posse moveri,</l>
				<l n="6" rend="indent">Adloquor — adverso movimus ista deo;</l>
				<l n="5">Sed merita et famam corpusque animumque pudicum</l>
				<l n="6" rend="indent">Cum male perdiderim, perdere verba leve est.</l>
				<l n="7">Certus es ire tamen miseramque relinquere Dido,</l>
				<l n="8" rend="indent">Atque idem venti vela fidemque ferent?</l>
				<l n="9">Certus es, Aenea, cum foedere solvere naves,</l>
				<l n="10" rend="indent">Quaeque ubi sint nescis, Itala regna sequi?</l>
				<l n="11">Nec nova Carthago, nec te crescentia tangunt</l>
				<l n="12" rend="indent">Moenia nec sceptro tradita summa tuo?</l>
				<l n="13">Facta fugis, facienda petis; quaerenda per orbem</l>
				<l n="14" rend="indent">Altera, quaesita est altera terra tibi. </l>
				<l n="15">Ut terram invenias, quis eam tibi tradet habendam?</l>
				<l n="16" rend="indent">Quis sua non notis arva tenenda dabit?</l>
				<l n="17">Scilicet alter amor tibi restat et altera Dido;</l>
				<l n="18" rend="indent">Quamque iterum fallas altera danda fides.</l>
				<l n="19">Quando erit, ut condas instar Carthaginis urbem</l>
				<l n="20" rend="indent">Et videas populos altus ab arce tuos?</l>
				<l n="21">Omnia ut eveniant, nec te tua vota morentur,</l>
				<l n="22" rend="indent">Unde tibi, quae te sic amet, uxor erit?</l>
				<l n="23">Uror, ut inducto ceratae sulpure taedae,</l>
				<l n="24" rend="indent">Ut pia fumosis addita tura focis.</l>
				<l n="25">Aeneas oculis semper vigilantis inhaeret;</l>
				<l n="26" rend="indent">Aenean animo noxque quiesque refert.</l>
				<l n="27">Ille quidem male gratus et ad mea munera surdus,</l>
				<l n="28" rend="indent">Et quo, si non sim stulta, carere velim;</l>
				<l n="29">Non tamen Aenean, quamvis male cogitat, odi,</l>
				<l n="30" rend="indent">Sed queror infidum questaque peius amo.</l>
				<l n="31">Parce, Venus, nurui, durumque amplectere fratrem,</l>
				<l n="32" rend="indent">Frater Amor, castris militet ille tuis!</l>
				<l n="33">Aut ego, quae coepi, (neque enim dedignor) amorem,</l>
				<l n="34" rend="indent">Materiam curae praebeat ille meae!</l>
				<l n="35">Fallor, et ista mihi falso iactatur imago;</l>
				<l n="36" rend="indent">Matris ab ingenio dissidet ille suae.</l>
				<l n="37">Te lapis et montes innataque rupibus altis</l>
				<l n="38" rend="indent">Robora, te saevae progenuere ferae, </l>
				<l n="39">Aut mare, quale vides agitari nunc quoque ventis,</l>
				<l n="40" rend="indent">Qua tamen adversis fluctibus ire paras.</l>
				<l n="41">Quo fugis? obstat hiemps. hiemis mihi gratia prosit!</l>
				<l n="42" rend="indent">Adspice, ut eversas concitet Eurus aquas!</l>
				<l n="43">Quod tibi malueram, sine me debere procellis;</l>
				<l n="44" rend="indent">Iustior est animo ventus et unda tuo.</l>
				<l n="45">Non ego sum tanti — quid non censeris inique? — </l>
				<l n="46" rend="indent">Ut pereas, dum me per freta longa fugis.</l>
				<l n="47">Exerces pretiosa odia et constantia magno,</l>
				<l n="48" rend="indent">Si, dum me careas, est tibi vile mori.</l>
				<l n="49">Iam venti ponent, strataque aequaliter unda</l>
				<l n="50" rend="indent">Caeruleis Triton per mare curret equis. <milestone ed="p" n="51" rend="indent" unit="carte"/></l>
				<l n="51">Tu quoque cum ventis utinam mutabilis esses!</l>
				<l n="52" rend="indent">Et, nisi duritia robora vincis, eris.</l>
				<l n="53">Quid, quasi nescires, insana quid aequora possint,</l>
				<l n="54" rend="indent">Expertae totiens tam male credis aquae?</l>
				<l n="55">Ut, pelago suadente viam, retinacula solvas,</l>
				<l n="56" rend="indent">Multa tamen latus tristia pontus habet.</l>
				<l n="57">Nec violasse fidem temptantibus aequora prodest;</l>
				<l n="58" rend="indent">Perfidiae poenas exigit ille locus,</l>
				<l n="59">Praecipue cum laesus amor, quia mater Amorum</l>
				<l n="60" rend="indent">Nuda Cytheriacis edita fertur aquis.</l>
				<l n="61">Perdita ne perdam, timeo, noceamve nocenti,</l>
				<l n="62" rend="indent">Neu bibat aequoreas naufragus hostis aquas.</l>
				<l n="63">Vive, precor! sic te melius quam funere perdam.</l>
				<l n="64" rend="indent">Tu potius leti causa ferere mei. </l>
				<l n="65">Finge, age, te rapido — nullum sit in omine pondus! — </l>
				<l n="66" rend="indent">Turbine deprendi; quid tibi mentis erit?</l>
				<l n="67">Protinus occurrent falsae periuria linguae,</l>
				<l n="68" rend="indent">Et Phrygia Dido fraude coacta mori;</l>
				<l n="69">Coniugis ante oculos deceptae stabit imago</l>
				<l n="70" rend="indent">Tristis et effusis sanguinolenta comis.</l>
				<l n="71">Quid tanti est ut tum 'merui! concedite!' dicas,</l>
				<l n="72" rend="indent">Quaeque cadent, in te fulmina missa putes?</l>
				<l n="73">Da breve saevitiae spatium pelagique tuaeque;</l>
				<l n="74" rend="indent">Grande morae pretium tuta futura via est.</l>
				<l n="75">Haec minus ut cures, puero parcatur Iulo!</l>
				<l n="76" rend="indent">Te satis est titulum mortis habere meae.</l>
				<l n="77">Quid puer Ascanius, quid di meruere Penates?</l>
				<l n="78" rend="indent">Ignibus ereptos obruet unda deos?</l>
				<l n="79">Sed neque fers tecum, nec, quae mihi, perfide, iactas,</l>
				<l n="80" rend="indent">Presserunt umeros sacra paterque tuos.</l>
				<l n="81">Omnia mentiris, neque enim tua fallere lingua</l>
				<l n="82" rend="indent">Incipit a nobis, primaque plector ego.</l>
				<l n="83">Si quaeras, ubi sit formosi mater Iuli — </l>
				<l n="84" rend="indent">Occidit a duro sola relicta viro!</l>
				<l n="85">Haec mihi narraras — sat me monuere! merentem</l>
				<l n="86" rend="indent">Ure; minor culpa poena futura mea est.</l>
				<l n="87">Nec mihi mens dubia est, quin te tua numina damnent.</l>
				<l n="88" rend="indent">Per mare, per terras septima iactat hiemps. </l>
				<l n="89">Fluctibus eiectum tuta statione recepi</l>
				<l n="90" rend="indent">Vixque bene audito nomine regna dedi.</l>
				<l n="91">His tamen officiis utinam contenta fuissem,</l>
				<l n="92" rend="indent">Et mihi concubitus fama sepulta foret!</l>
				<l n="93">Illa dies nocuit, qua nos declive sub antrum</l>
				<l n="94" rend="indent">Caeruleus subitis conpulit imber aquis.</l>
				<l n="95">Audieram vocem; nymphas ululasse putavi — </l>
				<l n="96" rend="indent">Eumenides fati signa dedere mei!</l>
				<l n="97">Exige, laese pudor, poenas! violate Sychaei <gap reason="lost"/>
				</l>
				<l n="98" rend="indent">Ad quas, me miseram, plena pudoris eo. <milestone ed="p" n="99" rend="indent" unit="carte"/></l>
				<l n="99">Est mihi marmorea sacratus in aede Sychaeus</l>
				<l n="100" rend="indent">(Oppositae frondes velleraque alba tegunt).</l>
				<l n="101">Hinc ego me sensi noto quater ore citari;</l>
				<l n="102" rend="indent">Ipse sono tenui dixit 'Elissa, veni!'</l>
				<l n="103">Nulla mora est, venio, venio tibi debita coniunx;</l>
				<l n="104" rend="indent">Sum tamen admissi tarda pudore mei.</l>
				<l n="105">Da veniam culpae! decepit idoneus auctor;</l>
				<l n="106" rend="indent">Invidiam noxae detrahit ille meae.</l>
				<l n="107">Diva parens seniorque pater, pia sarcina nati,</l>
				<l n="108" rend="indent">Spem mihi mansuri rite dedere viri.</l>
				<l n="109">Si fuit errandum, causas habet error honestas;</l>
				<l n="110" rend="indent">Adde fidem, nulla parte pigendus erit.</l>
				<l n="111">Durat in extremum vitaeque novissima nostrae</l>
				<l n="112" rend="indent">Prosequitur fati, qui fuit ante, tenor.</l>
				<l n="113">Occidit internas coniunx mactatus ad aras,</l>
				<l n="114" rend="indent">Et sceleris tanti praemia frater habet; </l>
				<l n="115">Exul agor cineresque viri patriamque relinquo,</l>
				<l n="116" rend="indent">Et feror in dubias hoste sequente vias.</l>
				<l n="117">Adplicor his oris fratrique elapsa fretoque</l>
				<l n="118" rend="indent">Quod tibi donavi, perfide, litus emo.</l>
				<l n="119">Urbem constitui lateque patentia fixi</l>
				<l n="120" rend="indent">Moenia finitimis invidiosa locis.</l>
				<l n="121">Bella tument; bellis peregrina et femina temptor,</l>
				<l n="122" rend="indent">Vixque rudis portas urbis et arma paro.</l>
				<l n="123">Mille procis placui, qui me coiere querentes</l>
				<l n="124" rend="indent">Nescio quem thalamis praeposuisse suis.</l>
				<l n="125">Quid dubitas vinctam Gaetulo tradere Iarbae?</l>
				<l n="126" rend="indent">Praebuerim sceleri bracchia nostra tuo.</l>
				<l n="127">Est etiam frater, cuius manus inpia poscit</l>
				<l n="128" rend="indent">Respergi nostro, sparsa cruore viri.</l>
				<l n="129">Pone deos et quae tangendo sacra profanas!</l>
				<l n="130" rend="indent">Non bene caelestis inpia dextra colit.</l>
				<l n="131">Si tu cultor eras elapsis igne futurus,</l>
				<l n="132" rend="indent">Paenitet elapsos ignibus esse deos.</l>
				<l n="133">Forsitan et gravidam Dido, scelerate, relinquas,</l>
				<l n="134" rend="indent">Parsque tui lateat corpore clausa meo.</l>
				<l n="135">Accedet fatis matris miserabilis infans,</l>
				<l n="136" rend="indent">Et nondum nato funeris auctor eris,</l>
				<l n="137">Cumque parente sua frater morietur Iuli,</l>
				<l n="138" rend="indent">Poenaque conexos auferet una duos.</l>
				<l n="139">'Sed iubet ire deus.' vellem, vetuisset adire,</l>
				<l n="140" rend="indent">Punica nec Teucris pressa fuisset humus! </l>
				<l n="141">Hoc duce nempe deo ventis agitaris iniquis</l>
				<l n="142" rend="indent">Et teris in rabido tempora longa freto?</l>
				<l n="143">Pergama vix tanto tibi erant repetenda labore,</l>
				<l n="144" rend="indent">Hectore si vivo quanta fuere forent.</l>
				<l n="145">Non patrium Simoenta petis, sed Thybridis undas — </l>
				<l n="146" rend="indent">Nempe ut pervenias, quo cupis, hospes eris;</l>
				<l n="147">Utque latet vitatque tuas abstrusa carinas,</l>
				<l n="148" rend="indent">Vix tibi continget terra petita seni.</l>
				<l n="149">Hos potius populos in dotem, ambage remissa,</l>
				<l n="150" rend="indent">Accipe et advectas Pygmalionis opes.</l>
				<l n="151">Ilion in Tyriam transfer felicius urbem</l>
				<l n="152" rend="indent">Resque loco regis sceptraque sacra tene! <milestone ed="p" n="153" rend="indent" unit="carte"/></l>
				<l n="153">Si tibi mens avida est belli, si quaerit Iulus,</l>
				<l n="154" rend="indent">Unde suo partus Marte triumphus eat,</l>
				<l n="155">Quem superet, nequid desit, praebebimus hostem;</l>
				<l n="156" rend="indent">Hic pacis leges, hic locus arma capit.</l>
				<l n="157">Tu modo, per matrem fraternaque tela, sagittas,</l>
				<l n="158" rend="indent">Perque fugae comites, Dardana sacra, deos — </l>
				<l n="159">Sic superent, quoscumque tua de gente reportat</l>
				<l n="160" rend="indent">Mars ferus, et damni sit modus ille tui,</l>
				<l n="161">Ascaniusque suos feliciter inpleat annos,</l>
				<l n="162" rend="indent">Et senis Anchisae molliter ossa cubent! — </l>
				<l n="163">Parce, precor, domui, quae se tibi tradit habendam!</l>
				<l n="164" rend="indent">Quod crimen dicis praeter amasse meum?</l>
				<l n="165">Non ego sum Pthias magnisque oriunda Mycenis,</l>
				<l n="166" rend="indent">Nec steterunt in te virque paterque meus. </l>
				<l n="167">Si pudet uxoris, non nupta, sed hospita dicar;</l>
				<l n="168" rend="indent">Dum tua sit, Dido quidlibet esse feret.</l>
				<l n="169">Nota mihi freta sunt Afrum plangentia litus;</l>
				<l n="170" rend="indent">Temporibus certis dantque negantque viam.</l>
				<l n="171">Cum dabit aura viam, praebebis carbasa ventis;</l>
				<l n="172" rend="indent">Nunc levis eiectam continet alga ratem.</l>
				<l n="173">Tempus ut observem, manda mihi; certius ibis,</l>
				<l n="174" rend="indent">Nec te, si cupies, ipsa manere sinam.</l>
				<l n="175">Et socii requiem poscunt, laniataque classis</l>
				<l n="176" rend="indent">Postulat exiguas semirefecta moras;</l>
				<l n="177">Pro meritis et siqua tibi debebimus ultra,</l>
				<l n="178" rend="indent">Pro spe coniugii tempora parva peto — </l>
				<l n="179">Dum freta mitescunt et amor, dum tempore et usu</l>
				<l n="180" rend="indent">Fortiter edisco tristia posse pati.</l>
				<l n="181">Si minus, est animus nobis effundere vitam;</l>
				<l n="182" rend="indent">In me crudelis non potes esse diu.</l>
				<l n="183">Adspicias utinam, quae sit scribentis imago!</l>
				<l n="184" rend="indent">Scribimus, et gremio Troicus ensis adest,</l>
				<l n="185">Perque genas lacrimae strictum labuntur in ensem,</l>
				<l n="186" rend="indent">Qui iam pro lacrimis sanguine tinctus erit.</l>
				<l n="187">Quam bene conveniunt fato tua munera nostro!</l>
				<l n="188" rend="indent">Instruis inpensa nostra sepulcra brevi.</l>
				<l n="189">Nec mea nunc primum feriuntur pectora telo;</l>
				<l n="190" rend="indent">Ille locus saevi vulnus amoris habet.</l>
				<l n="191">Anna soror, soror Anna, meae male conscia culpae,</l>
				<l n="192" rend="indent">Iam dabis in cineres ultima dona meos. </l>
				<l n="193">Nec consumpta rogis inscribar Elissa Sychaei,</l>
				<l n="194" rend="indent">Hoc tantum in tumuli marmore carmen erit:</l>
				<l n="195">Praebuit Aeneas et causam mortis et ensem;</l>
				<l n="196" rend="indent">Ipsa sua Dido concidit usa manu.</l>
			</div>
			<div type="textpart" subtype="poem" n="8">
				<head>Hermione Orestae</head>
				<l n="1"><del> Alloquor Hermione nuper fratremque virumque.</del></l>
				<l n="2" rend="indent"><del>Nunc fratrem; nomen coniugis alter habet: </del></l>
				<l n="3">Pyrrhus Achillides, animosus imagine patris,</l>
				<l n="4" rend="indent">Inclusam contra iusque piumque tenet.</l>
				<l n="5">Quod potui, renui, ne non invita tenerer;</l>
				<l n="6" rend="indent">Cetera femineae non valuere manus.</l>
				<l n="7">'Quid facis, Aeacide? non sum sine vindice,' dixi:</l>
				<l n="8" rend="indent">'Haec tibi sub domino est, Pyrrhe, puella suo!'</l>
				<l n="9">Surdior ille freto clamantem nomen Orestae</l>
				<l n="10" rend="indent">Traxit inornatis in sua tecta comis.</l>
				<l n="11">Quid gravius capta Lacedaemone serva tulissem,</l>
				<l n="12" rend="indent">Si raperet Graias barbara turba nurus?</l>
				<l n="13">Parcius Andromachen vexavit Achaia victrix,</l>
				<l n="14" rend="indent">Cum Danaus Phrygias ureret ignis opes.</l>
				<l n="15">At tu, cura mei si te pia tangit, Oreste,</l>
				<l n="16" rend="indent">Inice non timidas in tua iura manus! </l>
				<l n="17">An siquis rapiat stabulis armenta reclusis,</l>
				<l n="18" rend="indent">Arma feras, rapta coniuge lentus eris?</l>
				<l n="19">Sit socer exemplo nuptae repetitor ademptae,</l>
				<l n="20" rend="indent">Cui pia militiae causa puella fuit!</l>
				<l n="21">Si socer ignavus vidua stertisset in aula,</l>
				<l n="22" rend="indent">Nupta foret Paridi mater, ut ante fuit.</l>
				<l n="23">Nec tu mille rates sinuosaque vela pararis</l>
				<l n="24" rend="indent">Nec numeros Danai militis — ipse veni!</l>
				<l n="25">Sic quoque eram repetenda tamen, nec turpe marito</l>
				<l n="26" rend="indent">Aspera pro caro bella tulisse toro.</l>
				<l n="27">Quid, quod avus nobis idem Pelopeius Atreus,</l>
				<l n="28" rend="indent">Et, si non esses vir mihi, frater eras.</l>
				<l n="29">Vir, precor, uxori, frater succurre sorori!</l>
				<l n="30" rend="indent">Instant officio nomina bina tuo.</l>
				<l n="31">Me tibi Tyndareus, vita gravis auctor et annis,</l>
				<l n="32" rend="indent">Tradidit; arbitrium neptis habebat avus.</l>
				<l n="33">At pater Aeacidae promiserat inscius acti;</l>
				<l n="34" rend="indent">Plus patre, quo prior est ordine, pollet avus.</l>
				<l n="35">Cum tibi nubebam, nulli mea taeda nocebat;</l>
				<l n="36" rend="indent">Si iungar Pyrrho, tu mihi laesus eris.</l>
				<l n="37">Et pater ignoscet nostro Menelaus amori — </l>
				<l n="38" rend="indent">Succubuit telis praepetis ipse dei.</l>
				<l n="39">Quem sibi permisit, genero concedet amorem;</l>
				<l n="40" rend="indent">Proderit exemplo mater amata suo.</l>
				<l n="41">Tu mihi, quod matri pater est; quas egerat olim</l>
				<l n="42" rend="indent">Dardanius partis advena, Pyrrhus agit. </l>
				<l n="43">Ille licet patriis sine fine superbiat actis;</l>
				<l n="44" rend="indent">Et tu, quae referas facta parentis, habes.</l>
				<l n="45">Tantalides omnis ipsumque regebat Achillem.</l>
				<l n="46" rend="indent">Hic pars militiae; dux erat ille ducum.</l>
				<l n="47">Tu quoque per proavum Pelopem Pelopisque parentem,</l>
				<l n="48" rend="indent">Si medios numeres, a Iove quintus eris.</l>
				<l n="49">Nec virtute cares. arma invidiosa tulisti,</l>
				<l n="50" rend="indent">Sed tibi — quid faceres? — induit illa pater.</l>
				<l n="51">Materia vellem fortis meliore fuisses;</l>
				<l n="52" rend="indent">Non lecta est operi, sed data causa tuo.</l>
				<l n="53">Hanc tamen inplesti; iuguloque Aegisthus aperto</l>
				<l n="54" rend="indent">Tecta cruentavit, quae pater ante tuus.</l>
				<l n="55">Increpat Aeacides laudemque in crimina vertit — </l>
				<l n="56" rend="indent">Et tamen adspectus sustinet ille meos. <milestone ed="p" n="57" rend="indent" unit="carte"/></l>
				<l n="57">Rumpor, et ora mihi pariter cum mente tumescunt,</l>
				<l n="58" rend="indent">Pectoraque inclusis ignibus usta dolent.</l>
				<l n="59">Hermione coram quisquamne obiecit Orestae,</l>
				<l n="60" rend="indent">Nec mihi sunt vires, nec ferus ensis adest?</l>
				<l n="61">Flere licet certe; flendo defundimus iram,</l>
				<l n="62" rend="indent">Perque sinum lacrimae fluminis instar eunt.</l>
				<l n="63">Has solas habeo semper semperque profundo;</l>
				<l n="64" rend="indent">Ument incultae fonte perenne genae.</l>
				<l n="65">Num generis fato, quod nostros errat in annos,</l>
				<l n="66" rend="indent">Tantalides matres apta rapina sumus? </l>
				<l n="67">Non ego fluminei referam mendacia cygni</l>
				<l n="68" rend="indent">Nec querar in plumis delituisse Iovem.</l>
				<l n="69">Qua duo porrectus longe freta distinet Isthmos,</l>
				<l n="70" rend="indent">Vecta peregrinis Hippodamia rotis;</l>
				<l n="71">Taenaris Idaeo trans aequor ab hospite rapta</l>
				<l n="72" rend="indent">Argolicas pro se vertit in arma manus.</l>
				<l n="75">Vix equidem memini, memini tamen. omnia luctus,</l>
				<l n="76" rend="indent">Omnia solliciti plena timoris erant;</l>
				<l n="77">Flebat avus Phoebeque soror fratresque gemelli,</l>
				<l n="78" rend="indent">Orabat superos Leda suumque Iovem.</l>
				<l n="79">Ipsa ego, non longos etiamtunc scissa capillos,</l>
				<l n="80" rend="indent">Clamabam: 'sine me, me sine, mater, abis?'</l>
				<l n="81">Nam coniunx aberat! ne non Pelopeia credar,</l>
				<l n="82" rend="indent">Ecce, Neoptolemo praeda parata fui!</l>
				<l n="83">Pelides utinam vitasset Apollinis arcus!</l>
				<l n="84" rend="indent">Damnaret nati facta proterva pater;</l>
				<l n="85">Nec quondam placuit nec nunc placuisset Achilli</l>
				<l n="86" rend="indent">Abducta viduum coniuge flere virum.</l>
				<l n="87">Quae mea caelestis iniuria fecit iniquos,</l>
				<l n="88" rend="indent">Quod mihi — vae miserae! — sidus obesse querar?</l>
				<l n="89">Parva mea sine matre fui, pater arma ferebat,</l>
				<l n="90" rend="indent">Et duo cum vivant, orba duobus eram.</l>
				<l n="91">Non tibi blanditias primis, mea mater, in annis</l>
				<l n="92" rend="indent">Incerto dictas ore puella tuli;</l>
				<l n="93">Non ego captavi brevibus tua colla lacertis</l>
				<l n="94" rend="indent">Nec gremio sedi sarcina grata tuo.</l>
				<l n="95">Non cultus tibi cura mei, nec pacta marito</l>
				<l n="96" rend="indent">Intravi thalamos matre parante novos. </l>
				<l n="97">Obvia prodieram reduci tibi — vera fatebor — </l>
				<l n="98" rend="indent">Nec facies nobis nota parentis erat!</l>
				<l n="99">Te tamen esse Helenen, quod eras pulcherrima, sensi;</l>
				<l n="100" rend="indent">Ipsa requirebas, quae tua nata foret!</l>
				<l n="101">Pars haec una mihi, coniunx bene cessit Orestes;</l>
				<l n="102" rend="indent">Is quoque, ni pro se pugnat, ademptus erit.</l>
				<l n="103">Pyrrhus habet captam reduce et victore parente — </l>
				<l n="104" rend="indent">Hoc munus nobis diruta Troia dedit!</l>
				<l n="105">Cum tamen altus equis Titan radiantibus instant,</l>
				<l n="106" rend="indent">Perfruor infelix liberiore malo;</l>
				<l n="107">Nox ubi me thalamis ululantem et acerba gementem</l>
				<l n="108" rend="indent">Condidit in maesto procubuique toro,</l>
				<l n="109">Pro somno lacrimis oculi funguntur obortis,</l>
				<l n="110" rend="indent">Quaque licet, fugio sicut ab hoste virum.</l>
				<l n="111">Saepe malis stupeo rerumque oblita locique</l>
				<l n="112" rend="indent">Ignara tetigi Scyria membra manu,</l>
				<l n="113">Utque nefas sensi, male corpora tacta relinquo</l>
				<l n="114" rend="indent">Et mihi pollutas credor habere manus.</l>
				<l n="115">Saepe Neoptolemi pro nomine nomen Orestae</l>
				<l n="116" rend="indent">Exit, et errorem vocis ut omen amo.</l>
				<l n="117">Per genus infelix iuro generisque parentem,</l>
				<l n="118" rend="indent">Qui freta, qui terras et sua regna quatit;</l>
				<l n="119">Per patris ossa tui, patrui mihi, quae tibi debent,</l>
				<l n="120" rend="indent">Quod se sub tumulo fortiter ulta iacent — </l>
				<l n="121">Aut ego praemoriar primoque exstinguar in aevo,</l>
				<l n="122" rend="indent">Aut ego Tantalidae Tantalis uxor ero! </l>
			</div>
			<div type="textpart" subtype="poem" n="9">
				<head>Deianira Herculi</head>
				<l n="1"><del> Mittor ad Alciden a coniuge conscia mentis</del></l>
				<l n="2" rend="indent"><del>Littera, si coniunx Deianira tua est: </del></l>
				<l n="3">Gratulor Oechaliam titulis accedere nostris;</l>
				<l n="4" rend="indent">Victorem victae succubuisse queror.</l>
				<l n="5">Fama Pelasgiadas subito pervenit in urbes</l>
				<l n="6" rend="indent">Decolor et factis infitianda tuis,</l>
				<l n="5">Quem numquam Iuno seriesque inmensa laborum</l>
				<l n="6" rend="indent">Fregerit, huic Iolen inposuisse iugum.</l>
				<l n="7">Hoc velit Eurystheus, velit hoc germana Tonantis,</l>
				<l n="8" rend="indent">Laetaque sit vitae labe noverca tuae;</l>
				<l n="9">At non ille, brevis cui nox — si creditur — una</l>
				<l n="10" rend="indent">Luctanti, ut tantus conciperere, fuit.</l>
				<l n="11">Plus tibi quam Iuno, nocuit Venus: illa premendo</l>
				<l n="12" rend="indent">Sustulit, haec humili sub pede colla tenet.</l>
				<l n="13">Respice vindicibus pacatum viribus orbem,</l>
				<l n="14" rend="indent">Qua latam Nereus caerulus ambit humum.</l>
				<l n="15">Se tibi pax terrae, tibi se tuta aequora debent;</l>
				<l n="16" rend="indent">Inplesti meritis solis utramque domum.</l>
				<l n="17">Quod te laturum est, caelum prius ipse tulisti;</l>
				<l n="18" rend="indent">Hercule supposito sidera fulsit Atlans.</l>
				<l n="19">Quid nisi notitia est misero quaesita pudori,</l>
				<l n="20" rend="indent">Si cumulas turpi facta priora nota? </l>
				<l n="21">Tene ferunt geminos pressisse tenaciter angues,</l>
				<l n="22" rend="indent">Cum tener in cunis iam Iove dignus eras?</l>
				<l n="23">Coepisti melius quam desinis; ultima primis</l>
				<l n="24" rend="indent">Cedunt; dissimiles hic vir et ille puer.</l>
				<l n="25">Quem non mille ferae, quem non Stheneleius hostis,</l>
				<l n="26" rend="indent">Non potuit Iuno vincere, vincit amor.</l>
				<l n="27">At bene nupta feror, quia nominer Herculis uxor,</l>
				<l n="28" rend="indent">Sitque socer, rapidis qui tonat altus equis.</l>
				<l n="29">Quam male inaequales veniunt ad aratra iuvenci,</l>
				<l n="30" rend="indent">Tam premitur magno coniuge nupta minor.</l>
				<l n="31">Non honor est sed onus species laesura ferentis;</l>
				<l n="32" rend="indent">Siqua voles apte nubere, nube pari.</l>
				<l n="33">Vir mihi semper abest, et coniuge notior hospes,</l>
				<l n="34" rend="indent">Monstraque terribiles persequiturque feras.</l>
				<l n="35">Ipsa domo vidua votis operata pudicis</l>
				<l n="36" rend="indent">Torqueor, infesto ne vir ab hoste cadat;</l>
				<l n="37">Inter serpentes aprosque avidosque leones</l>
				<l n="38" rend="indent">Iactor et haesuros terna per ora canes.</l>
				<l n="39">Me pecudum fibrae simulacraque inania somni</l>
				<l n="40" rend="indent">Ominaque arcana nocte petita movent.</l>
				<l n="41">Aucupor infelix incertae murmura famae,</l>
				<l n="42" rend="indent">Speque timor dubia spesque timore cadit.</l>
				<l n="43">Mater abest queriturque deo placuisse potenti,</l>
				<l n="44" rend="indent">Nec pater Amphitryon nec puer Hyllus adest;</l>
				<l n="45">Arbiter Eurystheus astu Iunonis iniquae</l>
				<l n="46" rend="indent">Sentitur nobis iraque longa deae. </l>
				<l n="47">Haec mihi ferre parum? peregrinos addis amores,</l>
				<l n="48" rend="indent">Et mater de te quaelibet esse potest.</l>
				<l n="49">Non ego Partheniis temeratam vallibus Augen,</l>
				<l n="50" rend="indent">Nec referam partus, Ormeni nympha, tuos;</l>
				<l n="51">Non tibi crimen erunt, Teuthrantia turba, sorores,</l>
				<l n="52" rend="indent">Quarum de populo nulla relicta tibi est.</l>
				<l n="53">Una, recens crimen, referetur adultera nobis,</l>
				<l n="54" rend="indent">Unde ego sum Lydo facta noverca Lamo. <milestone ed="p" n="55" rend="indent" unit="carte"/></l>
				<l n="55">Maeandros, terris totiens errator in isdem,</l>
				<l n="56" rend="indent">Qui lassas in se saepe retorquet aquas,</l>
				<l n="57">Vidit in Herculeo suspensa monilia collo</l>
				<l n="58" rend="indent">Illo, cui caelum sarcina parva fuit.</l>
				<l n="59">Non puduit fortis auro cohibere lacertos,</l>
				<l n="60" rend="indent">Et solidis gemmas opposuisse toris?</l>
				<l n="61">Nempe sub his animam pestis Nemeaea lacertis</l>
				<l n="62" rend="indent">Edidit, unde umerus tegmina laevus habet!</l>
				<l n="63">Ausus es hirsutos mitra redimire capillos!</l>
				<l n="64" rend="indent">Aptior Herculeae populus alba comae.</l>
				<l n="65">Nec te Maeonia lascivae more puellae</l>
				<l n="66" rend="indent">Incingi zona dedecuisse putas?</l>
				<l n="67">Non tibi succurrit crudi Diomedis imago,</l>
				<l n="68" rend="indent">Efferus humana qui dape pavit equas?</l>
				<l n="69">Si te vidisset cultu Busiris in isto,</l>
				<l n="70" rend="indent">Huic victor victo nempe pudendus eras.</l>
				<l n="71">Detrahat Antaeus duro redimicula collo,</l>
				<l n="72" rend="indent">Ne pigeat molli succubuisse viro.</l>
				<l n="73">Inter Ioniacas calathum tenuisse puellas</l>
				<l n="74" rend="indent">Diceris et dominae pertimuisse minas. </l>
				<l n="75">Non fugis, Alcide, victricem mille laborum</l>
				<l n="76" rend="indent">Rasilibus calathis inposuisse manum,</l>
				<l n="77">Crassaque robusto deducis pollice fila,</l>
				<l n="78" rend="indent">Aequaque famosae pensa rependis erae?</l>
				<l n="79">A, quotiens digitis dum torques stamina duris,</l>
				<l n="80" rend="indent">Praevalidae fusos conminuere manus!</l>
				<l n="81">Ante pedes dominae <gap reason="lost"/>
				</l>
				<l n="82" rend="indent">Factaque narrabas dissimulanda tibi — </l>
				<l n="85">Scilicet inmanes elisis faucibus hydros</l>
				<l n="86" rend="indent">Infantem caudis involuisse manum,</l>
				<l n="87">Ut Tegeaeus aper cupressifero Erymantho</l>
				<l n="88" rend="indent">Incubet et vasto pondere laedat humum.</l>
				<l n="89">Non tibi Threiciis adfixa penatibus ora,</l>
				<l n="90" rend="indent">Non hominum pingues caede tacentur equae;</l>
				<l n="91">Prodigiumque triplex, armenti dives Hiberi</l>
				<l n="92" rend="indent">Geryones, quamvis in tribus unus erat;</l>
				<l n="93">Inque canes totidem trunco digestus ab uno</l>
				<l n="94" rend="indent">Cerberos inplicitis angue minante comis;</l>
				<l n="95">Quaeque redundabat fecundo vulnere serpens</l>
				<l n="96" rend="indent">Fertilis et damnis dives ab ipsa suis;</l>
				<l n="97">Quique inter laevumque latus laevumque lacertum</l>
				<l n="98" rend="indent">Praegrave conpressa fauce pependit onus;</l>
				<l n="99">Et male confisum pedibus formaque bimembri</l>
				<l n="100" rend="indent">Pulsum Thessalicis agmen equestre iugis.</l>
				<l n="101">Haec tu Sidonio potes insignitus amictu</l>
				<l n="102" rend="indent">Dicere? non cultu lingua retenta silet?</l>
				<l n="103">Se quoque nympha tuis ornavit Iardanis armis</l>
				<l n="104" rend="indent">Et tulit a capto nota tropaea viro. <milestone ed="p" n="105" rend="indent" unit="carte"/></l>
				<l n="105">I nunc, tolle animos et fortia gesta recense;</l>
				<l n="106" rend="indent">Quo tu non esses, iure vir illa fuit.</l>
				<l n="107">Qua tanto minor es, quanto te, maxime rerum,</l>
				<l n="108" rend="indent">Quam quos vicisti, vincere maius erat.</l>
				<l n="109">Illi procedit rerum mensura tuarum — </l>
				<l n="110" rend="indent">Cede bonis; heres laudis amica tuae.</l>
				<l n="111">O pudor! hirsuti costis exuta leonis</l>
				<l n="112" rend="indent">Aspera texerunt vellera molle latus!</l>
				<l n="113">Falleris et nescis — non sunt spolia illa leonis,</l>
				<l n="114" rend="indent">Sed tua, tuque feri victor es, illa tui.</l>
				<l n="115">Femina tela tulit Lernaeis atra venenis,</l>
				<l n="116" rend="indent">Ferre gravem lana vix satis apta colum,</l>
				<l n="117">Instruxitque manum clava domitrice ferarum,</l>
				<l n="118" rend="indent">Vidit et in speculo coniugis arma mei!</l>
				<l n="119">Haec tamen audieram; licuit non credere famae,</l>
				<l n="120" rend="indent">Et venit ad sensus mollis ab aure dolor — </l>
				<l n="121">Ante meos oculos adducitur advena paelex,</l>
				<l n="122" rend="indent">Nec mihi, quae patior, dissimulare licet!</l>
				<l n="123">Non sinis averti; mediam captiva per urbem</l>
				<l n="124" rend="indent">Invitis oculis adspicienda venit.</l>
				<l n="125">Nec venit incultis captarum more capillis,</l>
				<l n="126" rend="indent">Fortunam vultu fassa decente suam;</l>
				<l n="127">Ingreditur late lato spectabilis auro,</l>
				<l n="128" rend="indent">Qualiter in Phrygia tu quoque cultus eras.</l>
				<l n="129">Dat vultum populo sublimis ut Hercule victo;</l>
				<l n="130" rend="indent">Oechaliam vivo stare parente putes. </l>
				<l n="131">Forsitan et pulsa Aetolide Deianira</l>
				<l n="132" rend="indent">Nomine deposito paelicis uxor erit,</l>
				<l n="133">Eurytidosque Ioles atque Aonii Alcidae</l>
				<l n="134" rend="indent">Turpia famosus corpora iunget Hymen.</l>
				<l n="135">Mens fugit admonitu, frigusque perambulat artus,</l>
				<l n="136" rend="indent">Et iacet in gremio languida facta manus.</l>
				<l n="137">Me quoque cum multis, sed me sine crimine amasti.</l>
				<l n="138" rend="indent">Ne pigeat, pugnae bis tibi causa fui.</l>
				<l n="139">Cornua flens legit ripis Achelous in udis</l>
				<l n="140" rend="indent">Truncaque limosa tempora mersit aqua;</l>
				<l n="141">Semivir occubuit in lotifero Eueno</l>
				<l n="142" rend="indent">Nessus, et infecit sanguis equinus aquas.</l>
				<l n="143">Sed quid ego haec refero? scribenti nuntia venit</l>
				<l n="144" rend="indent">Fama, virum tunicae tabe perire meae.</l>
				<l n="145">Ei mihi! quid feci? quo me furor egit amantem?</l>
				<l n="146" rend="indent">Inpia quid dubitas Deianira mori?</l>
				<l n="147">An tuus in media coniunx lacerabitur Oeta,</l>
				<l n="148" rend="indent">Tu sceleris tanti causa superstes eris?</l>
				<l n="149">Siquid adhuc habeo facti, cur Herculis uxor</l>
				<l n="150" rend="indent">Credar, coniugii mors mea pignus erit!</l>
				<l n="151">Tu quoque cognosces in me, Meleagre, sororem!</l>
				<l n="152" rend="indent">Inpia quid dubitas Deianira mori?</l>
				<l n="153">Heu devota domus! solio sedet Agrios alto;</l>
				<l n="154" rend="indent">Oenea desertum nuda senecta premit.</l>
				<l n="155">Exulat ignotis Tydeus germanus in oris;</l>
				<l n="156" rend="indent">Alter fatali vivus in igne situs; </l>
				<l n="157">Exegit ferrum sua per praecordia mater.</l>
				<l n="158" rend="indent">Inpia quid dubitas Deianira mori?</l>
				<l n="159">Deprecor hoc unum per iura sacerrima lecti,</l>
				<l n="160" rend="indent">Ne videar fatis insidiata tuis.</l>
				<l n="161">Nessus, ut est avidum percussus harundine pectus,</l>
				<l n="162" rend="indent">'Hic,' dixit, 'vires sanguis amoris habet.'</l>
				<l n="163">Inlita Nesseo misi tibi texta veneno.</l>
				<l n="164" rend="indent">Inpia quid dubitas Deianira mori?</l>
				<l n="165">Iamque vale, seniorque pater germanaque Gorge,</l>
				<l n="166" rend="indent">Et patria et patriae frater adempte tuae,</l>
				<l n="167">Et tu lux oculis hodierna novissima nostris,</l>
				<l n="168" rend="indent">Virque — sed o possis! — et puer Hylle, vale!</l>
			</div>
			<div type="textpart" subtype="poem" n="10">
				<head>Ariadne Theseo</head>
				<l n="1"><del> Illa relicta feris etiamnunc, improbe Theseu,</del></l>
				<l n="2" rend="indent"><del>Vivit: et haec aequa mente tuilsse velis: </del></l>
				<l n="3">Mitius inveni quam te genus omne ferarum;</l>
				<l n="4" rend="indent">Credita non ulli quam tibi peius eram.</l>
				<l n="5">Quae legis, ex illo, Theseu, tibi litore mitto</l>
				<l n="6" rend="indent">Unde tuam sine me vela tulere ratem,</l>
				<l n="5">In quo me somnusque meus male prodidit et tu,</l>
				<l n="6" rend="indent">Per facinus somnis insidiate meis.</l>
				<l n="7">Tempus erat, vitrea quo primum terra pruina</l>
				<l n="8" rend="indent">Spargitur et tectae fronde queruntur aves.</l>
				<l n="9">Incertum vigilans ac somno languida movi</l>
				<l n="10" rend="indent">Thesea prensuras semisupina manus — </l>
				<l n="11">Nullus erat! referoque manus iterumque retempto,</l>
				<l n="12" rend="indent">Perque torum moveo bracchia — nullus erat!</l>
				<l n="13">Excussere metus somnum; conterrita surgo,</l>
				<l n="14" rend="indent">Membraque sunt viduo praecipitata toro.</l>
				<l n="15">Protinus adductis sonuerunt pectora palmis,</l>
				<l n="16" rend="indent">Utque erat e somno turbida, rupta coma est.</l>
				<l n="17">Luna fuit; specto, siquid nisi litora cernam.</l>
				<l n="18" rend="indent">Quod videant oculi, nil nisi litus habent.</l>
				<l n="19">Nunc huc, nunc illuc, et utroque sine ordine, curro;</l>
				<l n="20" rend="indent">Alta puellares tardat harena pedes.</l>
				<l n="21">Interea toto clamavi in litore 'Theseu!':</l>
				<l n="22" rend="indent">Reddebant nomen concava saxa tuum,</l>
				<l n="23">Et quotiens ego te, totiens locus ipse vocabat.</l>
				<l n="24" rend="indent">Ipse locus miserae ferre volebat opem.</l>
				<l n="25">Mons fuit — apparent frutices in vertice rari;</l>
				<l n="26" rend="indent">Hinc scopulus raucis pendet adesus aquis.</l>
				<l n="27">Adscendo — vires animus dabat — atque ita late</l>
				<l n="28" rend="indent">Aequora prospectu metior alta meo.</l>
				<l n="29">Inde ego — nam ventis quoque sum crudelibus usa — </l>
				<l n="30" rend="indent">Vidi praecipiti carbasa tenta Noto.</l>
				<l n="31">Ut vidi haut dignam quae me vidisse putarem,</l>
				<l n="32" rend="indent">Frigidior glacie semianimisque fui.</l>
				<l n="33">Nec languere diu patitur dolor; excitor illo,</l>
				<l n="34" rend="indent">Excitor et summa Thesea voce voco.</l>
				<l n="35">'Quo fugis?' exclamo; 'scelerate revertere Theseu!</l>
				<l n="36" rend="indent">Flecte ratem! numerum non habet illa suum!' </l>
				<l n="37">Haec ego; quod voci deerat, plangore replebam;</l>
				<l n="38" rend="indent">Verbera cum verbis mixta fuere meis.</l>
				<l n="39">Si non audires, ut saltem cernere posses,</l>
				<l n="40" rend="indent">Iactatae late signa dedere manus;</l>
				<l n="41">Candidaque inposui longae velamina virgae — </l>
				<l n="42" rend="indent">Scilicet oblitos admonitura mei!</l>
				<l n="43">Iamque oculis ereptus eras. tum denique flevi;</l>
				<l n="44" rend="indent">Torpuerant molles ante dolore genae.</l>
				<l n="45">Quid potius facerent, quam me mea lumina flerent,</l>
				<l n="46" rend="indent">Postquam desieram vela videre tua?</l>
				<l n="47">Aut ego diffusis erravi sola capillis,</l>
				<l n="48" rend="indent">Qualis ab Ogygio concita Baccha deo,</l>
				<l n="49">Aut mare prospiciens in saxo frigida sedi,</l>
				<l n="50" rend="indent">Quamque lapis sedes, tam lapis ipsa fui.</l>
				<l n="51">Saepe torum repeto, qui nos acceperat ambos,</l>
				<l n="52" rend="indent">Sed non acceptos exhibiturus erat,</l>
				<l n="53">Et tua, quae possum pro te, vestigia tango</l>
				<l n="54" rend="indent">Strataque quae membris intepuere tuis. <milestone ed="p" n="55" rend="indent" unit="carte"/></l>
				<l n="55">Incumbo, lacrimisque toro manante profusis,</l>
				<l n="56" rend="indent">'Pressimus,' exclamo, 'te duo — redde duos!</l>
				<l n="57">Venimus huc ambo; cur non discedimus ambo?</l>
				<l n="58" rend="indent">Perfide, pars nostri, lectule, maior ubi est?'</l>
				<l n="59">Quid faciam? quo sola ferar? vacat insula cultu.</l>
				<l n="60" rend="indent">Non hominum video, non ego facta boum.</l>
				<l n="61">Omne latus terrae cingit mare; navita nusquam,</l>
				<l n="62" rend="indent">Nulla per ambiguas puppis itura vias.</l>
				<l n="63">Finge dari comitesque mihi ventosque ratemque — </l>
				<l n="64" rend="indent">Quid sequar? accessus terra paterna negat. </l>
				<l n="65">Ut rate felici pacata per aequora labar,</l>
				<l n="66" rend="indent">Temperet ut ventos Aeolus — exul ero!</l>
				<l n="67">Non ego te, Crete centum digesta per urbes,</l>
				<l n="68" rend="indent">Adspiciam, puero cognita terra Iovi,</l>
				<l n="69">Ut pater et tellus iusto regnata parenti</l>
				<l n="70" rend="indent">Prodita sunt facto, nomina cara, meo.</l>
				<l n="71">Cum tibi, ne victor tecto morerere recurvo,</l>
				<l n="72" rend="indent">Quae regerent passus, pro duce fila dedi,</l>
				<l n="73">Tum mihi dicebas: 'per ego ipsa pericula iuro,</l>
				<l n="74" rend="indent">Te fore, dum nostrum vivet uterque, meam.'</l>
				<l n="75">Vivimus, et non sum, Theseu, tua — si modo vivit</l>
				<l n="76" rend="indent">Femina periuri fraude sepulta viri.</l>
				<l n="77">Me quoque, qua fratrem mactasses, inprobe, clava;</l>
				<l n="78" rend="indent">Esset, quam dederas, morte soluta fides.</l>
				<l n="79">Nunc ego non tantum, quae sum passura, recordor,</l>
				<l n="80" rend="indent">Et quaecumque potest ulla relicta pati:</l>
				<l n="81">Occurrunt animo pereundi mille figurae,</l>
				<l n="82" rend="indent">Morsque minus poenae quam mora mortis habet.</l>
				<l n="83">Iam iam venturos aut hac aut suspicor illac,</l>
				<l n="84" rend="indent">Qui lanient avido viscera dente, lupos.</l>
				<l n="85">Quis scit an et fulvos tellus alat ista leones?</l>
				<l n="86" rend="indent">Forsitan et saevas tigridas insula habet.</l>
				<l n="87">Et freta dicuntur magnas expellere phocas!</l>
				<l n="88" rend="indent">Quis vetat et gladios per latus ire meum?</l>
				<l n="89">Tantum ne religer dura captiva catena,</l>
				<l n="90" rend="indent">Neve traham serva grandia pensa manu, </l>
				<l n="91">Cui pater est Minos, cui mater filia Phoebi,</l>
				<l n="92" rend="indent">Quodque magis memini, quae tibi pacta fui!</l>
				<l n="93">Si mare, si terras porrectaque litora vidi,</l>
				<l n="94" rend="indent">Multa mihi terrae, multa minantur aquae.</l>
				<l n="95">Caelum restabat — timeo simulacra deorum!</l>
				<l n="96" rend="indent">Destitutor rabidis praeda cibusque feris;</l>
				<l n="97">Sive colunt habitantque viri, diffidimus illis — </l>
				<l n="98" rend="indent">Externos didici laesa timere viros.</l>
				<l n="99">Viveret Androgeos utinam! nec facta luisses</l>
				<l n="100" rend="indent">Inpia funeribus, Cecropi terra, tuis;</l>
				<l n="101">Nec tua mactasset nodoso stipite, Theseu,</l>
				<l n="102" rend="indent">Ardua parte virum dextera, parte bovem;</l>
				<l n="103">Nec tibi, quae reditus monstrarent, fila dedissem,</l>
				<l n="104" rend="indent">Fila per adductas saepe recepta manus. <milestone ed="p" n="105" rend="indent" unit="carte"/></l>
				<l n="105">Non equidem miror, si stat victoria tecum,</l>
				<l n="106" rend="indent">Strataque Cretaeam belua planxit humum.</l>
				<l n="107">Non poterant figi praecordia ferrea cornu;</l>
				<l n="108" rend="indent">Ut te non tegeres, pectore tutus eras.</l>
				<l n="109">Illic tu silices, illic adamanta tulisti,</l>
				<l n="110" rend="indent">Illic, qui silices, Thesea, vincat, habes.</l>
				<l n="111">Crudeles somni, quid me tenuistis inertem?</l>
				<l n="112" rend="indent">Aut semel aeterna nocte premenda fui.</l>
				<l n="113">Vos quoque crudeles, venti, nimiumque parati</l>
				<l n="114" rend="indent">Flaminaque in lacrimas officiosa meas.</l>
				<l n="115">Dextera crudelis, quae me fratremque necavit,</l>
				<l n="116" rend="indent">Et data poscenti, nomen inane, fides! </l>
				<l n="117">In me iurarunt somnus ventusque fidesque;</l>
				<l n="118" rend="indent">Prodita sum causis una puella tribus!</l>
				<l n="119">Ergo ego nec lacrimas matris moritura videbo,</l>
				<l n="120" rend="indent">Nec, mea qui digitis lumina condat, erit?</l>
				<l n="121">Spiritus infelix peregrinas ibit in auras,</l>
				<l n="122" rend="indent">Nec positos artus unguet amica manus?</l>
				<l n="123">Ossa superstabunt volucres inhumata marinae?</l>
				<l n="124" rend="indent">Haec sunt officiis digna sepulcra meis?</l>
				<l n="125">Ibis Cecropios portus patriaque receptus,</l>
				<l n="126" rend="indent">Cum steteris turbae celsus in ore tuae</l>
				<l n="127">Et bene narraris letum taurique virique</l>
				<l n="128" rend="indent">Sectaque per dubias saxea tecta vias,</l>
				<l n="129">Me quoque narrato sola tellure relictam!</l>
				<l n="130" rend="indent">Non ego sum titulis subripienda tuis.</l>
				<l n="131">Nec pater est Aegeus, nec tu Pittheidos Aethrae</l>
				<l n="132" rend="indent">Filius; auctores saxa fretumque tui!</l>
				<l n="133">Di facerent, ut me summa de puppe videres;</l>
				<l n="134" rend="indent">Movisset vultus maesta figura tuos!</l>
				<l n="135">Nunc quoque non oculis, sed, qua potes, adspice mente</l>
				<l n="136" rend="indent">Haerentem scopulo, quem vaga pulsat aqua.</l>
				<l n="137">Adspice demissos lugentis more capillos</l>
				<l n="138" rend="indent">Et tunicas lacrimis sicut ab imbre gravis.</l>
				<l n="139">Corpus, ut inpulsae segetes aquilonibus, horret,</l>
				<l n="140" rend="indent">Litteraque articulo pressa tremente labat.</l>
				<l n="141">Non te per meritum, quoniam male cessit, adoro;</l>
				<l n="142" rend="indent">Debita sit facto gratia nulla meo.</l>
				<l n="143">Sed ne poena quidem! si non ego causa salutis,</l>
				<l n="144" rend="indent">Non tamen est, cur sis tu mihi causa necis. </l>
				<l n="145">Has tibi plangendo lugubria pectora lassas</l>
				<l n="146" rend="indent">Infelix tendo trans freta lata manus;</l>
				<l n="147">Hos tibi — qui superant — ostendo maesta capillos!</l>
				<l n="148" rend="indent">Per lacrimas oro, quas tua facta movent — </l>
				<l n="149">Flecte ratem, Theseu, versoque relabere velo!</l>
				<l n="150" rend="indent">Si prius occidero, tu tamen ossa feres!</l>
			</div>
			<div type="textpart" subtype="poem" n="11">
				<head>Canace Macareo</head>
				<l n="1"><del> Aeolis Aeolidae, quam non habet ipsa, salutem</del></l>
				<l n="2" rend="indent"><del>Mittit et armata verba notata manu; </del></l>
				<l n="3">Siqua tamen caecis errabunt scripta lituris,</l>
				<l n="4" rend="indent">Oblitus a dominae caede libellus erit.</l>
				<l n="5">Dextra tenet calamum, strictum tenet altera ferrum,</l>
				<l n="6" rend="indent">Et iacet in gremio charta soluta meo.</l>
				<l n="5">Haec est Aeolidos fratri scribentis imago;</l>
				<l n="6" rend="indent">Sic videor duro posse placere patri.</l>
				<l n="7">Ipse necis cuperem nostrae spectator adesset,</l>
				<l n="8" rend="indent">Auctorisque oculis exigeretur opus!</l>
				<l n="9">Ut ferus est multoque suis truculentior Euris,</l>
				<l n="10" rend="indent">Spectasset siccis vulnera nostra genis.</l>
				<l n="11">Scilicet est aliquid, cum saevis vivere ventis;</l>
				<l n="12" rend="indent">Ingenio populi convenit ille sui.</l>
				<l n="13">Ille Noto Zephyroque et Sithonio Aquiloni</l>
				<l n="14" rend="indent">Imperat et pinnis, Eure proterve, tuis.</l>
				<l n="15">Imperat heu! ventis, tumidae non imperat irae,</l>
				<l n="16" rend="indent">Possidet et vitiis regna minora suis. </l>
				<l n="17">Quid iuvat admotam per avorum nomina caelo</l>
				<l n="18" rend="indent">Inter cognatos posse referre Iovem?</l>
				<l n="19">Num minus infestum, funebria munera, ferrum</l>
				<l n="20" rend="indent">Feminea teneo, non mea tela, manu?</l>
				<l n="21">O utinam, Macareu, quae nos commisit in unum,</l>
				<l n="22" rend="indent">Venisset leto serior hora meo!</l>
				<l n="23">Cur umquam plus me, frater, quam frater amasti,</l>
				<l n="24" rend="indent">Et tibi, non debet quod soror esse, fui?</l>
				<l n="25">Ipsa quoque incalui, qualemque audire solebam,</l>
				<l n="26" rend="indent">Nescio quem sensi corde tepente deum.</l>
				<l n="27">Fugerat ore color; macies adduxerat artus;</l>
				<l n="28" rend="indent">Sumebant minimos ora coacta cibos;</l>
				<l n="29">Nec somni faciles et nox erat annua nobis,</l>
				<l n="30" rend="indent">Et gemitum nullo laesa dolore dabam.</l>
				<l n="31">Nec, cur haec facerem, poteram mihi reddere causam</l>
				<l n="32" rend="indent">Nec noram, quid amans esset; at illud eram.</l>
				<l n="33">Prima malum nutrix animo praesensit anili;</l>
				<l n="34" rend="indent">Prima mihi nutrix 'Aeoli,' dixit, 'amas!'</l>
				<l n="35">Erubui, gremioque pudor deiecit ocellos;</l>
				<l n="36" rend="indent">Haec satis in tacita signa fatentis erant.</l>
				<l n="37">Iamque tumescebant vitiati pondera ventris,</l>
				<l n="38" rend="indent">Aegraque furtivum membra gravabat onus.</l>
				<l n="39">Quas mihi non herbas, quae non medicamina nutrix</l>
				<l n="40" rend="indent">Attulit audaci supposuitque manu,</l>
				<l n="41">Ut penitus nostris — hoc te celavimus unum — </l>
				<l n="42" rend="indent">Visceribus crescens excuteretur onus?</l>
				<l n="43">A, nimium vivax admotis restitit infans</l>
				<l n="44" rend="indent">Artibus et tecto tutus ab hoste fuit! </l>
				<l n="45">Iam noviens erat orta soror pulcherrima Phoebi,</l>
				<l n="46" rend="indent">Et nova luciferos Luna movebat equos.</l>
				<l n="47">Nescia, quae faceret subitos mihi causa dolores,</l>
				<l n="48" rend="indent">Et rudis ad partus et nova miles eram.</l>
				<l n="49">Nec tenui vocem. 'quid,' ait, 'tua crimina prodis?'</l>
				<l n="50" rend="indent">Oraque clamantis conscia pressit anus.</l>
				<l n="51">Quid faciam infelix? gemitus dolor edere cogit,</l>
				<l n="52" rend="indent">Sed timor et nutrix et pudor ipse vetant.</l>
				<l n="53">Contineo gemitus elapsaque verba reprendo</l>
				<l n="54" rend="indent">Et cogor lacrimas conbibere ipsa meas.</l>
				<l n="55">Mors erat ante oculos, et opem Lucina negabat — </l>
				<l n="56" rend="indent">Et grave, si morerer, mors quoque crimen erat — </l>
				<l n="57">Cum super incumbens scissa tunicaque comaque</l>
				<l n="58" rend="indent">Pressa refovisti pectora nostra tuis,</l>
				<l n="59">Et mihi 'vive, soror, soror o carissima,' dixti;</l>
				<l n="60" rend="indent">'Vive nec unius corpore perde duos!</l>
				<l n="61">Spes bona det vires; fratri nam nupta futura es.</l>
				<l n="62" rend="indent">Illius, de quo mater, et uxor eris.'</l>
				<l n="63">Mortua, crede mihi, tamen ad tua verba revixi:</l>
				<l n="64" rend="indent">Et positum est uteri crimen onusque mei. <milestone ed="p" n="65" rend="indent" unit="carte"/></l>
				<l n="65">Quid tibi grataris? media sedet Aeolus aula;</l>
				<l n="66" rend="indent">Crimina sunt oculis subripienda patris.</l>
				<l n="67">Frugibus infantem ramisque albentis olivae</l>
				<l n="68" rend="indent">Et levibus vittis sedula celat anus,</l>
				<l n="69">Fictaque sacra facit dicitque precantia verba;</l>
				<l n="70" rend="indent">Dat populus sacris, dat pater ipse viam.</l>
				<l n="71">Iam prope limen erat — patrias vagitus ad auris</l>
				<l n="72" rend="indent">Venit, et indicio proditur ille suo! </l>
				<l n="73">Eripit infantem mentitaque sacra revelat</l>
				<l n="74" rend="indent">Aeolus; insana regia voce sonat.</l>
				<l n="75">Ut mare fit tremulum, tenui cum stringitur aura,</l>
				<l n="76" rend="indent">Ut quatitur tepido fraxina virga Noto,</l>
				<l n="77">Sic mea vibrari pallentia membra videres;</l>
				<l n="78" rend="indent">Quassus ab inposito corpore lectus erat.</l>
				<l n="79">Inruit et nostrum vulgat clamore pudorem,</l>
				<l n="80" rend="indent">Et vix a misero continet ore manus.</l>
				<l n="81">Ipsa nihil praeter lacrimas pudibunda profudi;</l>
				<l n="82" rend="indent">Torpuerat gelido lingua retenta metu.</l>
				<l n="83">Iamque dari parvum canibusque avibusque nepotem</l>
				<l n="84" rend="indent">Iusserat, in solis destituique locis.</l>
				<l n="85">Vagitus dedit ille miser — sensisse putares — </l>
				<l n="86" rend="indent">Quaque suum poterat voce rogabat avum.</l>
				<l n="87">Quid mihi tunc animi credis, germane, fuisse — </l>
				<l n="88" rend="indent">Nam potes ex animo colligere ipse tuo — </l>
				<l n="89">Cum mea me coram silvas inimicus in altas</l>
				<l n="90" rend="indent">Viscera montanis ferret edenda lupis?</l>
				<l n="91">Exierat thalamo; tunc demum pectora plangi</l>
				<l n="92" rend="indent">Contigit inque meas unguibus ire genas.</l>
				<l n="93">Interea patrius vultu maerente satelles</l>
				<l n="94" rend="indent">Venit et indignos edidit ore sonos:</l>
				<l n="95">'Aeolus hunc ensem mittit tibi' — tradidit ensem — </l>
				<l n="96" rend="indent">'Et iubet ex merito scire, quid iste velit.'</l>
				<l n="97">Scimus, et utemur violento fortiter ense;</l>
				<l n="98" rend="indent">Pectoribus condam dona paterna meis.</l>
				<l n="99">His mea muneribus, genitor, conubia donas?</l>
				<l n="100" rend="indent">Hac tua dote, pater, filia dives erit? </l>
				<l n="101">Tolle procul, decepte, faces, Hymenaee, maritas</l>
				<l n="102" rend="indent">Et fuge turbato tecta nefanda pede!</l>
				<l n="103">Ferte faces in me quas fertis, Erinyes atrae,</l>
				<l n="104" rend="indent">Et meus ex isto luceat igne rogus!</l>
				<l n="105">Nubite felices Parca meliore sorores,</l>
				<l n="106" rend="indent">Amissae memores sed tamen este mei!</l>
				<l n="107">Quid puer admisit tam paucis editus horis?</l>
				<l n="108" rend="indent">Quo laesit facto vix bene natus avum?</l>
				<l n="109">Si potuit meruisse necem, meruisse putetur — </l>
				<l n="110" rend="indent">A, miser admisso plectitur ille meo!</l>
				<l n="111">Nate, dolor matris, rabidarum praeda ferarum,</l>
				<l n="112" rend="indent">Ei mihi! natali dilacerate tuo;</l>
				<l n="113">Nate, parum fausti miserabile pignus amoris — </l>
				<l n="114" rend="indent">Haec tibi prima dies, haec tibi summa fuit.</l>
				<l n="115">Non mihi te licuit lacrimis perfundere iustis,</l>
				<l n="116" rend="indent">In tua non tonsas ferre sepulcra comas;</l>
				<l n="117">Non super incubui, non oscula frigida carpsi.</l>
				<l n="118" rend="indent">Diripiunt avidae viscera nostra ferae.</l>
				<l n="119">Ipsa quoque infantis cum vulnere prosequar umbras</l>
				<l n="120" rend="indent">Nec mater fuero dicta nec orba diu.</l>
				<l n="121">Tu tamen, o frustra miserae sperate sorori,</l>
				<l n="122" rend="indent">Sparsa, precor, nati collige membra tui,</l>
				<l n="123">Et refer ad matrem socioque inpone sepulcro,</l>
				<l n="124" rend="indent">Urnaque nos habeat quamlibet arta duos!</l>
				<l n="125">Vive memor nostri, lacrimasque in vulnera funde,</l>
				<l n="126" rend="indent">Neve reformida corpus amantis amans.</l>
				<l n="127">Tu, rogo, dilectae nimium mandata sororis</l>
				<l n="128" rend="indent">Perfice; mandatis obsequar ipsa patris! </l>
			</div>
			<div type="textpart" subtype="poem" n="12">
				<head>Medea Iasoni</head>
				<l n="1"><del> Exul, inops, contempta novo Medea marito</del></l>
				<l n="2" rend="indent"><del>Dicit: an a regnis tempora nulla vacant? </del></l>
				<l n="3">At tibi Colchorum, memini, regina vacavi,</l>
				<l n="4" rend="indent">Ars mea cum peteres ut tibi ferret opem.</l>
				<l n="5">Tunc quae dispensant mortalia fila sorores</l>
				<l n="6" rend="indent">Debuerant fusos evoluisse meos.</l>
				<l n="5">Tum potui Medea mori bene! quidquid ab illo</l>
				<l n="6" rend="indent">Produxi vitam tempore, poena fuit.</l>
				<l n="7">Ei mihi! cur umquam iuvenalibus acta lacertis</l>
				<l n="8" rend="indent">Phrixeam petiit Pelias arbor ovem?</l>
				<l n="9">Cur umquam Colchi Magnetida vidimus Argo,</l>
				<l n="10" rend="indent">Turbaque Phasiacam Graia bibistis aquam?</l>
				<l n="11">Cur mihi plus aequo flavi placuere capilli</l>
				<l n="12" rend="indent">Et decor et linguae gratia ficta tuae?</l>
				<l n="13">Aut, semel in nostras quoniam nova puppis harenas</l>
				<l n="14" rend="indent">Venerat audacis attuleratque viros,</l>
				<l n="15">Isset anhelatos non praemedicatus in ignes</l>
				<l n="16" rend="indent">Inmemor Aesonides oraque adusta boum;</l>
				<l n="17">Semina iecisset totidem quot semina et hostes,</l>
				<l n="18" rend="indent">Ut caderet cultu cultor ab ipse suo!</l>
				<l n="19">Quantum perfidiae tecum, scelerate, perisset,</l>
				<l n="20" rend="indent">Dempta forent capiti quam mala multa meo! </l>
				<l n="21">Est aliqua ingrato meritum exprobrare voluptas.</l>
				<l n="22" rend="indent">Hac fruar; haec de te gaudia sola feram.</l>
				<l n="23">Iussus inexpertam Colchos advertere puppim</l>
				<l n="24" rend="indent">Intrasti patriae regna beata meae.</l>
				<l n="25">Hoc illic Medea fui, nova nupta quod hic est;</l>
				<l n="26" rend="indent">Quam pater est illi, tam mihi dives erat.</l>
				<l n="27">Hic Ephyren bimarem, Scythia tenus ille nivosa</l>
				<l n="28" rend="indent">Omne tenet, Ponti qua plaga laeva iacet.</l>
				<l n="29">Accipis hospitio iuvenes, Aeeta, Pelasgos,</l>
				<l n="30" rend="indent">Et premitis pictos, corpora Graia, toros.</l>
				<l n="31">Tunc ego te vidi, tunc coepi scire, quid esses;</l>
				<l n="32" rend="indent">Illa fuit mentis prima ruina meae.</l>
				<l n="33">Et vidi et perii; nec notis ignibus arsi,</l>
				<l n="34" rend="indent">Ardet ut ad magnos pinea taeda deos.</l>
				<l n="35">Et formosus eras, et me mea fata trahebant;</l>
				<l n="36" rend="indent">Abstulerant oculi lumina nostra tui.</l>
				<l n="37">Perfide, sensisti — quis enim bene celat amorem?</l>
				<l n="38" rend="indent">Eminet indicio prodita flamma suo.</l>
				<l n="39">Dicitur interea tibi lex ut dura ferorum</l>
				<l n="40" rend="indent">Insolito premeres vomere colla boum.</l>
				<l n="41">Martis erant tauri plus quam per cornua saevi,</l>
				<l n="42" rend="indent">Quorum terribilis spiritus ignis erat;</l>
				<l n="43">Aere pedes solidi praetentaque naribus aera,</l>
				<l n="44" rend="indent">Nigra per adflatus haec quoque facta suos.</l>
				<l n="45">Semina praeterea populos genitura iuberis</l>
				<l n="46" rend="indent">Spargere devota lata per arva manu,</l>
				<l n="47">Qui peterent natis secum tua corpora telis;</l>
				<l n="48" rend="indent">Illa est agricolae messis iniqua suo. </l>
				<l n="49">Lumina custodis succumbere nescia somno,</l>
				<l n="50" rend="indent">Ultimus est aliqua decipere arte labor.</l>
				<l n="51">Dixerat Aeetes; maesti consurgitis omnes,</l>
				<l n="52" rend="indent">Mensaque purpureos deserit alta toros. <milestone ed="p" n="53" rend="indent" unit="carte"/></l>
				<l n="53">Quam tibi tunc longe regnum dotale Creusae</l>
				<l n="54" rend="indent">Et socer et magni nata Creontis erat!</l>
				<l n="55">Tristis abis; oculis abeuntem prosequor udis,</l>
				<l n="56" rend="indent">Et dixit tenui murmure lingua: 'vale!'</l>
				<l n="57">Ut positum tetigi thalamo male saucia lectum,</l>
				<l n="58" rend="indent">Acta est per lacrimas nox mihi, quanta fuit;</l>
				<l n="59">Ante oculos taurique meos segetesque nefandae,</l>
				<l n="60" rend="indent">Ante meos oculos pervigil anguis erat.</l>
				<l n="61">Hinc amor, hinc timor est; ipsum timor auget amorem.</l>
				<l n="62" rend="indent">Mane erat, et thalamo cara recepta soror</l>
				<l n="63">Disiectamque comas adversaque in ora iacentem</l>
				<l n="64" rend="indent">Invenit, et lacrimis omnia plena meis.</l>
				<l n="65">Orat opem Minyis. alter petit, impetrat alter:</l>
				<l n="66" rend="indent">Aesonio iuveni quod rogat illa, damus.</l>
				<l n="67">Est nemus et piceis et frondibus ilicis atrum;</l>
				<l n="68" rend="indent">Vix illuc radiis solis adire licet.</l>
				<l n="69">Sunt in eo — fuerant certe — delubra Dianae;</l>
				<l n="70" rend="indent">Aurea barbarica stat dea facta manu.</l>
				<l n="71">Noscis? an exciderunt mecum loca? venimus illuc.</l>
				<l n="72" rend="indent">Orsus es infido sic prior ore loqui:</l>
				<l n="73">'Ius tibi et arbitrium nostrae fortuna salutis</l>
				<l n="74" rend="indent">Tradidit, inque tua est vitaque morsque manu. </l>
				<l n="75">Perdere posse sat est, siquem iuvet ipsa potestas;</l>
				<l n="76" rend="indent">Sed tibi servatus gloria maior ero.</l>
				<l n="77">Per mala nostra precor, quorum potes esse levamen,</l>
				<l n="78" rend="indent">Per genus, et numen cuncta videntis avi,</l>
				<l n="79">Per triplicis vultus arcanaque sacra Dianae,</l>
				<l n="80" rend="indent">Et si forte aliquos gens habet ista deos — </l>
				<l n="81">O virgo, miserere mei, miserere meorum;</l>
				<l n="82" rend="indent">Effice me meritis tempus in omne tuum!</l>
				<l n="83">Quodsi forte virum non dedignare Pelasgum — </l>
				<l n="84" rend="indent">Sed mihi tam faciles unde meosque deos? — </l>
				<l n="85">Spiritus ante meus tenues vanescet in auras</l>
				<l n="86" rend="indent">Quam thalamo nisi tu nupta sit ulla meo!</l>
				<l n="87">Conscia sit Iuno sacris praefecta maritis,</l>
				<l n="88" rend="indent">Et dea marmorea cuius in aede sumus!'</l>
				<l n="89">Haec animum — et quota pars haec sunt! — movere puellae</l>
				<l n="90" rend="indent">Simplicis, et dextrae dextera iuncta meae.</l>
				<l n="91">Vidi etiam lacrimas — sua pars et fraudis in illis.</l>
				<l n="92" rend="indent">Sic cito sum verbis capta puella tuis.</l>
				<l n="93">Iungis aenipedes inadusto corpore tauros</l>
				<l n="94" rend="indent">Et solidam iusso vomere findis humum.</l>
				<l n="95">Arva venenatis pro semine dentibus inples,</l>
				<l n="96" rend="indent">Nascitur et gladios scutaque miles habens.</l>
				<l n="97">Ipsa ego, quae dederam medicamina, pallida sedi,</l>
				<l n="98" rend="indent">Cum vidi subitos arma tenere viros,</l>
				<l n="99">Donec terrigenae, facinus mirabile, fratres</l>
				<l n="100" rend="indent">Inter se strictas conseruere manus. </l>
				<l n="101">Insopor ecce vigil squamis crepitantibus horrens</l>
				<l n="102" rend="indent">Sibilat et torto pectore verrit humum!</l>
				<l n="103"><del> Dotis opes ubi erant? ubi erat tibi regia coniunx,</del></l>
				<l n="104" rend="indent"><del>Quique maris gemini distinet Isthmos aquas? </del></l>
				<l n="105">Illa ego, quae tibi sum nunc denique barbara facta,</l>
				<l n="106" rend="indent">Nunc tibi sum pauper, nunc tibi visa nocens,</l>
				<l n="107">Flammea subduxi medicato lumina somno,</l>
				<l n="108" rend="indent">Et tibi, quae raperes, vellera tuta dedi. <milestone ed="p" n="109" rend="indent" unit="carte"/></l>
				<l n="109">Proditus est genitor, regnum patriamque reliqui;</l>
				<l n="110" rend="indent">Munus, in exilio quod licet esse, tuli!</l>
				<l n="111">Virginitas facta est peregrini praeda latronis;</l>
				<l n="112" rend="indent">Optima cum cara matre relicta soror.</l>
				<l n="113">At non te fugiens sine me, germane, reliqui!</l>
				<l n="114" rend="indent">Deficit hoc uno littera nostra loco.</l>
				<l n="115">Quod facere ausa mea est, non audet scribere dextra.</l>
				<l n="116" rend="indent">Sic ego, sed tecum, dilaceranda fui.</l>
				<l n="117">Nec tamen extimui — quid enim post illa timerem? — </l>
				<l n="118" rend="indent">Credere me pelago, femina iamque nocens.</l>
				<l n="119">Numen ubi est? ubi di? meritas subeamus in alto,</l>
				<l n="120" rend="indent">Tu fraudis poenas, credulitatis ego!</l>
				<l n="121">Compressos utinam Symplegades elisissent,</l>
				<l n="122" rend="indent">Nostraque adhaererent ossibus ossa tuis;</l>
				<l n="123">Aut nos Scylla rapax canibus mersisset edendos — </l>
				<l n="124" rend="indent">Debuit ingratis Scylla nocere viris;</l>
				<l n="125">Quaeque vomit totidem fluctus totidemque resorbet,</l>
				<l n="126" rend="indent">Nos quoque Trinacriae supposuisset aquae! </l>
				<l n="127">Sospes ad Haemonias victorque reverteris urbes;</l>
				<l n="128" rend="indent">Ponitur ad patrios aurea lana deos.</l>
				<l n="129">Quid referam Peliae natas pietate nocentes</l>
				<l n="130" rend="indent">Caesaque virginea membra paterna manu?</l>
				<l n="131">Ut culpent alii, tibi me laudare necesse est,</l>
				<l n="132" rend="indent">Pro quo sum totiens esse coacta nocens.</l>
				<l n="133">Ausus es — o, iusto desunt sua verba dolori! — </l>
				<l n="134" rend="indent">Ausus es 'Aesonia,' dicere, 'cede domo!'</l>
				<l n="135">Iussa domo cessi natis comitata duobus</l>
				<l n="136" rend="indent">Et, qui me sequitur semper, amore tui.</l>
				<l n="137">Ut subito nostras Hymen cantatus ad aures</l>
				<l n="138" rend="indent">Venit, et accenso lampades igne micant,</l>
				<l n="139">Tibiaque effundit socialia carmina vobis,</l>
				<l n="140" rend="indent">At mihi funerea flebiliora tuba,</l>
				<l n="141">Pertimui, nec adhuc tantum scelus esse putabam;</l>
				<l n="142" rend="indent">Sed tamen in toto pectore frigus erat.</l>
				<l n="143">Turba ruunt et 'Hymen,' clamant, 'Hymenaee!' frequenter — </l>
				<l n="144" rend="indent">Quo propior vox haec, hoc mihi peius erat.</l>
				<l n="145">Diversi flebant servi lacrimasque tegebant — </l>
				<l n="146" rend="indent">Quis vellet tanti nuntius esse mali?</l>
				<l n="147">Me quoque, quidquid erat, potius nescire iuvabat;</l>
				<l n="148" rend="indent">Sed tamquam scirem, mens mea tristis erat,</l>
				<l n="149">Cum minor e pueris (casu studione videndi</l>
				<l n="150" rend="indent">Constitit ad geminae limina prima foris)</l>
				<l n="151">'Huc modo, mater, adi! pompam pater,' inquit, 'Iason</l>
				<l n="152" rend="indent">Ducit et adiunctos aureus urget equos!' </l>
				<l n="153">Protinus abscissa planxi mea pectora veste,</l>
				<l n="154" rend="indent">Tuta nec a digitis ora fuere meis.</l>
				<l n="155">Ire animus mediae suadebat in agmina turbae</l>
				<l n="156" rend="indent">Sertaque conpositis demere rapta comis;</l>
				<l n="157">Vix me continui, quin dilaniata capillos</l>
				<l n="158" rend="indent">Clamarem 'meus est!' iniceremque manus.</l>
				<l n="159">Laese pater, gaude! Colchi gaudete relicti!</l>
				<l n="160" rend="indent">Inferias umbrae fratris habete mei;</l>
				<l n="161">Deseror amissis regno patriaque domoque</l>
				<l n="162" rend="indent">Coniuge, qui nobis omnia solus erat! <milestone ed="p" n="163" rend="indent" unit="carte"/></l>
				<l n="163">Serpentis igitur potui taurosque furentes;</l>
				<l n="164" rend="indent">Unum non potui perdomuisse virum,</l>
				<l n="165">Quaeque feros pepuli doctis medicatibus ignes,</l>
				<l n="166" rend="indent">Non valeo flammas effugere ipsa meas.</l>
				<l n="167">Ipsi me cantus herbaeque artesque relinquunt;</l>
				<l n="168" rend="indent">Nil dea, nil Hecates sacra potentis agunt.</l>
				<l n="169">Non mihi grata dies; noctes vigilantur amarae,</l>
				<l n="170" rend="indent">Et tener a misero pectore somnus abest.</l>
				<l n="171">Quae me non possum, potui sopire draconem;</l>
				<l n="172" rend="indent">Utilior cuivis quam mihi cura mea est.</l>
				<l n="173">Quos ego servavi, paelex amplectitur artus,</l>
				<l n="174" rend="indent">Et nostri fructus illa laboris habet.</l>
				<l n="175">Forsitan et, stultae dum te iactare maritae</l>
				<l n="176" rend="indent">Quaeris et iniustis auribus apta loqui,</l>
				<l n="177">In faciem moresque meos nova crimina fingas.</l>
				<l n="178" rend="indent">Rideat et vitiis laeta sit illa meis!</l>
				<l n="179">Rideat et Tyrio iaceat sublimis in ostro — </l>
				<l n="180" rend="indent">Flebit et ardores vincet adusta meos!</l>
				<l n="181">Dum ferrum flammaeque aderunt sucusque veneni,</l>
				<l n="182" rend="indent">Hostis Medeae nullus inultus erit! </l>
				<l n="183">Quodsi forte preces praecordia ferrea tangunt,</l>
				<l n="184" rend="indent">Nunc animis audi verba minora meis!</l>
				<l n="185">Tam tibi sum supplex, quam tu mihi saepe fuisti,</l>
				<l n="186" rend="indent">Nec moror ante tuos procubuisse pedes.</l>
				<l n="187">Si tibi sum vilis, communis respice natos;</l>
				<l n="188" rend="indent">Saeviet in partus dira noverca meos.</l>
				<l n="189">Et nimium similes tibi sunt, et imagine tangor,</l>
				<l n="190" rend="indent">Et quotiens video, lumina nostra madent.</l>
				<l n="191">Per superos oro, per avitae lumina flammae,</l>
				<l n="192" rend="indent">Per meritum et natos, pignora nostra, duos — </l>
				<l n="193">Redde torum, pro quo tot res insana reliqui;</l>
				<l n="194" rend="indent">Adde fidem dictis auxiliumque refer!</l>
				<l n="195">Non ego te inploro contra taurosque virosque,</l>
				<l n="196" rend="indent">Utque tua serpens victa quiescat ope;</l>
				<l n="197">Te peto, quem merui, quem nobis ipse dedisti,</l>
				<l n="198" rend="indent">Cum quo sum pariter facta parente parens.</l>
				<l n="199">Dos ubi sit, quaeris? campo numeravimus illo,</l>
				<l n="200" rend="indent">Qui tibi laturo vellus arandus erat.</l>
				<l n="201">Aureus ille aries villo spectabilis alto</l>
				<l n="202" rend="indent">Dos mea, quam, dicam si tibi 'redde!,' neges.</l>
				<l n="203">Dos mea tu sospes; dos est mea Graia iuventus!</l>
				<l n="204" rend="indent">I nunc, Sisyphias, inprobe, confer opes!</l>
				<l n="205">Quod vivis, quod habes nuptam socerumque potentis,</l>
				<l n="206" rend="indent">Hoc ipsum, ingratus quod potes esse, meum est.</l>
				<l n="207">Quos equidem actutum — sed quid praedicere poenam</l>
				<l n="208" rend="indent">Attinet? ingentis parturit ira minas. </l>
				<l n="209">Quo feret ira, sequar! facti fortasse pigebit — </l>
				<l n="210" rend="indent">Et piget infido consuluisse viro.</l>
				<l n="211">Viderit ista deus, qui nunc mea pectora versat!</l>
				<l n="212" rend="indent">Nescio quid certe mens mea maius agit!</l>
			</div>
			<div type="textpart" subtype="poem" n="13">
				<head>Laodamia Protesilao</head>
				<l n="1">Mittit et optat amans, quo mittitur, ire salutem</l>
				<l n="2" rend="indent">Haemonis Haemonio Laodamia viro.</l>
				<l n="3">Aulide te fama est vento retinente morari.</l>
				<l n="4" rend="indent">At me cum fugeres, hic ubi ventus erat?</l>
				<l n="5">Tum freta debuerant vestris obsistere remis;</l>
				<l n="6" rend="indent">Illud erat saevis utile tempus aquis.</l>
				<l n="7">Oscula plura viro mandataque plura dedissem;</l>
				<l n="8" rend="indent">Et sunt quae volui dicere multa tibi.</l>
				<l n="9">Raptus es hinc praeceps, et qui tua vela vocaret,</l>
				<l n="10" rend="indent">Quem cuperent nautae, non ego, ventus erat;</l>
				<l n="11">Ventus erat nautis aptus, non aptus amanti.</l>
				<l n="12" rend="indent">Solvor ab amplexu, Protesilae, tuo,</l>
				<l n="13">Linguaque mandantis verba inperfecta reliquit;</l>
				<l n="14" rend="indent">Vix illud potui dicere triste 'vale!'</l>
				<l n="15">Incubuit Boreas abreptaque vela tetendit,</l>
				<l n="16" rend="indent">Iamque meus longe Protesilaus erat.</l>
				<l n="17">Dum potui spectare virum, spectare iuvabat,</l>
				<l n="18" rend="indent">Sumque tuos oculos usque secuta meis; </l>
				<l n="19">Ut te non poteram, poteram tua vela videre,</l>
				<l n="20" rend="indent">Vela diu vultus detinuere meos.</l>
				<l n="21">At postquam nec te nec vela fugacia vidi,</l>
				<l n="22" rend="indent">Et quod spectarem nil nisi pontus erat,</l>
				<l n="23">Lux quoque tecum abiit, tenebrisque exanguis obortis</l>
				<l n="24" rend="indent">Succiduo dicor procubuisse genu.</l>
				<l n="25">Vix socer Iphiclus, vix me grandaevus Acastus,</l>
				<l n="26" rend="indent">Vix mater gelida maesta refecit aqua;</l>
				<l n="27">Officium fecere pium, sed inutile nobis.</l>
				<l n="28" rend="indent">Indignor miserae non licuisse mori!</l>
				<l n="29">Ut rediit animus, pariter rediere dolores.</l>
				<l n="30" rend="indent">Pectora legitimus casta momordit amor.</l>
				<l n="31">Nec mihi pectendos cura est praebere capillos,</l>
				<l n="32" rend="indent">Nec libet aurata corpora veste tegi.</l>
				<l n="33">Ut quas pampinea tetigisse Bicorniger hasta,</l>
				<l n="34" rend="indent">Creditur, huc illuc, qua furor egit, eo.</l>
				<l n="35">Conveniunt matres Phylaceides et mihi clamant:</l>
				<l n="36" rend="indent">'Indue regales, Laudamia, sinus!'</l>
				<l n="37">Scilicet ipsa geram saturatas murice lanas,</l>
				<l n="38" rend="indent">Bella sub Iliacis moenibus ille geret?</l>
				<l n="39">Ipsa comas pectar, galea caput ille premetur?</l>
				<l n="40" rend="indent">Ipsa novas vestes, dura vir arma feret?</l>
				<l n="41">Qua possum, squalore tuos imitata labores</l>
				<l n="42" rend="indent">Dicar, et haec belli tempora tristis agam.</l>
				<l n="43">Dyspari Priamide, damno formose tuorum,</l>
				<l n="44" rend="indent">Tam sis hostis iners, quam malus hospes eras! </l>
				<l n="45">Aut te Taenariae faciem culpasse maritae,</l>
				<l n="46" rend="indent">Aut illi vellem displicuisse tuam!</l>
				<l n="47">Tu, qui pro rapta nimium, Menelae, laboras,</l>
				<l n="48" rend="indent">Ei mihi, quam multis flebilis ultor eris!</l>
				<l n="49">Di, precor, a nobis omen removete sinistrum,</l>
				<l n="50" rend="indent">Et sua det Reduci vir meus arma Iovi!</l>
				<l n="51">Sed timeo, quotiens subiit miserabile bellum;</l>
				<l n="52" rend="indent">More nivis lacrimae sole madentis eunt.</l>
				<l n="53">Ilion et Tenedos Simoisque et Xanthus et Ide</l>
				<l n="54" rend="indent">Nomina sunt ipso paene timenda sono.</l>
				<l n="55">Nec rapere ausurus, nisi se defendere posset,</l>
				<l n="56" rend="indent">Hospes erat; vires noverat ille suas. <milestone ed="p" n="57" rend="indent" unit="carte"/></l>
				<l n="57">Venerat, ut fama est, multo spectabilis auro</l>
				<l n="58" rend="indent">Quique suo Phrygias corpore ferret opes,</l>
				<l n="59">Classe virisque potens, per quae fera bella geruntur — </l>
				<l n="60" rend="indent">Et sequitur regni pars quotacumque sui?</l>
				<l n="61">His ego te victam, consors Ledaea gemellis,</l>
				<l n="62" rend="indent">Suspicor; haec Danais posse nocere puto.</l>
				<l n="65">Hectora, quisquis is est, si sum tibi cura, caveto;</l>
				<l n="66" rend="indent">Signatum memori pectore nomen habe!</l>
				<l n="67">Hunc ubi vitaris, alios vitare memento</l>
				<l n="68" rend="indent">Et multos illic Hectoras esse puta;</l>
				<l n="69">Et facito dicas, quotiens pugnare parabis:</l>
				<l n="70" rend="indent">'Parcere me iussit Laodamia sibi.'</l>
				<l n="71">Si cadere Argolico fas est sub milite Troiam,</l>
				<l n="72" rend="indent">Te quoque non ullum vulnus habente cadet.</l>
				<l n="73">Pugnet et adversos tendat Menelaus in hostis;</l>
				<l n="74" rend="indent">Hostibus e mediis nupta petenda viro est. </l>
				<l n="75">Causa tua est dispar; tu tantum vivere pugna,</l>
				<l n="76" rend="indent">Inque pios dominae posse redire sinus.</l>
				<l n="77">Parcite, Dardanidae, de tot, precor, hostibus uni,</l>
				<l n="80" rend="indent">Ne meus ex illo corpore sanguis eat!</l>
				<l n="81">Non est quem deceat nudo concurrere ferro,</l>
				<l n="82" rend="indent">Saevaque in oppositos pectora ferre viros;</l>
				<l n="83">Fortius ille potest multo, quam pugnat, amare.</l>
				<l n="84" rend="indent">Bella gerant alii; Protesilaus amet!</l>
				<l n="85">Nunc fateor — volui revocare, animusque ferebat;</l>
				<l n="86" rend="indent">Substitit auspicii lingua timore mali.</l>
				<l n="87">Cum foribus velles ad Troiam exire paternis,</l>
				<l n="88" rend="indent">Pes tuus offenso limine signa dedit.</l>
				<l n="89">Ut vidi, ingemui, tacitoque in pectore dixi:</l>
				<l n="90" rend="indent">'Signa reversuri sint, precor, ista viri!'</l>
				<l n="91">Haec tibi nunc refero, ne sis animosus in armis;</l>
				<l n="92" rend="indent">Fac, meus in ventos hic timor omnis eat!</l>
				<l n="93">Sors quoque nescio quem fato designat iniquo,</l>
				<l n="94" rend="indent">Qui primus Danaum Troada tangat humum.</l>
				<l n="95">Infelix, quae prima virum lugebit ademptum!</l>
				<l n="96" rend="indent">Di faciant, ne tu strenuus esse velis!</l>
				<l n="97">Inter mille rates tua sit millensima puppis,</l>
				<l n="98" rend="indent">Iamque fatigatas ultima verset aquas!</l>
				<l n="99">Hoc quoque praemoneo: de nave novissimus exi;</l>
				<l n="100" rend="indent">Non est, quo properas, terra paterna tibi.</l>
				<l n="101">Cum venies, remoque move veloque carinam</l>
				<l n="102" rend="indent">Inque tuo celerem litore siste gradum!</l>
				<l n="103">Sive latet Phoebus seu terris altior exstat,</l>
				<l n="104" rend="indent">Tu mihi luce celer, tu mihi nocte veni, </l>
				<l n="105">Nocte tamen quam luce magis — nox grata puellis</l>
				<l n="106" rend="indent">Quarum suppositus colla lacertus habet.</l>
				<l n="107">Aucupor in lecto mendaces caelibe somnos;</l>
				<l n="108" rend="indent">Dum careo veris gaudia falsa iuvant.</l>
				<l n="109">Sed tua cur nobis pallens occurrit imago?</l>
				<l n="110" rend="indent">Cur venit a labris multa querela tuis?</l>
				<l n="111">Excutior somno simulacraque noctis adoro;</l>
				<l n="112" rend="indent">Nulla caret fumo Thessalis ara meo;</l>
				<l n="113">Tura damus lacrimamque super, qua sparsa relucet,</l>
				<l n="114" rend="indent">Ut solet adfuso surgere flamma mero. <milestone ed="p" n="115" rend="indent" unit="carte"/></l>
				<l n="115">Quando ego, te reducem cupidis amplexa lacertis,</l>
				<l n="116" rend="indent">Languida laetitia solvar ab ipsa mea?</l>
				<l n="117">Quando erit, ut lecto mecum bene iunctus in uno</l>
				<l n="118" rend="indent">Militiae referas splendida facta tuae?</l>
				<l n="119">Quae mihi dum referes, quamvis audire iuvabit,</l>
				<l n="120" rend="indent">Multa tamen capies oscula, multa dabis.</l>
				<l n="121">Semper in his apte narrantia verba resistunt;</l>
				<l n="122" rend="indent">Promptior est dulci lingua referre mora.</l>
				<l n="123">Sed cum Troia subit, subeunt ventique fretumque;</l>
				<l n="124" rend="indent">Spes bona sollicito victa timore cadit.</l>
				<l n="125">Hoc quoque, quod venti prohibent exire carinas,</l>
				<l n="126" rend="indent">Me movet — invitis ire paratis aquis.</l>
				<l n="127">Quis velit in patriam vento prohibente reverti?</l>
				<l n="128" rend="indent">A patria pelago vela vetante datis!</l>
				<l n="129">Ipse suam non praebet iter Neptunus ad urbem.</l>
				<l n="130" rend="indent">Quo ruitis? vestras quisque redite domos!</l>
				<l n="131">Quo ruitis, Danai? ventos audite vetantis!</l>
				<l n="132" rend="indent">Non subiti casus, numinis ista mora est. </l>
				<l n="133">Quid petitur tanto nisi turpis adultera bello?</l>
				<l n="134" rend="indent">Dum licet, Inachiae vertite vela rates!</l>
				<l n="135">Sed quid ago? revoco? revocaminis omen abesto,</l>
				<l n="136" rend="indent">Blandaque conpositas aura secundet aquas!</l>
				<l n="137">Troasin invideo, quae si lacrimosa suorum</l>
				<l n="138" rend="indent">Funera conspicient, nec procul hostis erit,</l>
				<l n="139">Ipsa suis manibus forti nova nupta marito</l>
				<l n="140" rend="indent">Inponet galeam Dardanaque arma dabit.</l>
				<l n="141">Arma dabit, dumque arma dabit, simul oscula sumet — </l>
				<l n="142" rend="indent">Hoc genus officii dulce duobus erit — </l>
				<l n="143">Producetque virum, dabit et mandata reverti</l>
				<l n="144" rend="indent">Et dicet: 'referas ista fac arma Iovi!'</l>
				<l n="145">Ille ferens dominae mandata recentia secum</l>
				<l n="146" rend="indent">Pugnabit caute respicietque domum.</l>
				<l n="147">Exuet haec reduci clipeum galeamque resolvet,</l>
				<l n="148" rend="indent">Excipietque suo corpora lassa sinu.</l>
				<l n="149">Nos sumus incertae; nos anxius omnia cogit,</l>
				<l n="150" rend="indent">Quae possunt fieri, facta putare timor.</l>
				<l n="151">Dum tamen arma geres diverso miles in orbe,</l>
				<l n="152" rend="indent">Quae referat vultus est mihi cera tuos;</l>
				<l n="153">Illi blanditias, illi tibi debita verba</l>
				<l n="154" rend="indent">Dicimus, amplexus accipit illa meos.</l>
				<l n="155">Crede mihi, plus est, quam quod videatur, imago;</l>
				<l n="156" rend="indent">Adde sonum cerae, Protesilaus erit.</l>
				<l n="157">Hanc specto teneoque sinu pro coniuge vero,</l>
				<l n="158" rend="indent">Et, tamquam possit verba referre, queror. </l>
				<l n="159">Per reditus corpusque tuum, mea numina, iuro,</l>
				<l n="160" rend="indent">Perque pares animi coniugiique faces,</l>
				<l n="161">Me tibi venturam comitem, quocumque vocaris,</l>
				<l n="162" rend="indent">Sive — quod heu! timeo — sive superstes eris.</l>
				<l n="165">Ultima mandato claudetur epistula parvo:</l>
				<l n="166" rend="indent">Si tibi cura mei, sit tibi cura tui!</l>
			</div>
			<div type="textpart" subtype="poem" n="14">
				<head>Hypermestra Lynceo</head>
				<l n="1">Mittit Hypermestra de tot modo fratribus uni — </l>
				<l n="2" rend="indent">Cetera nuptarum crimine turba iacet.</l>
				<l n="3">Clausa domo teneor gravibusque coercita vinclis;</l>
				<l n="4" rend="indent">Est mihi supplicii causa fuisse piam.</l>
				<l n="5">Quod manus extimuit iugulo demittere ferrum,</l>
				<l n="6" rend="indent">Sum rea; laudarer, si scelus ausa forem.</l>
				<l n="7">Esse ream praestat, quam sic placuisse parenti;</l>
				<l n="8" rend="indent">Non piget inmunes caedis habere manus.</l>
				<l n="9">Me pater igne licet, quem non violavimus, urat,</l>
				<l n="10" rend="indent">Quaeque aderant sacris, tendat in ora faces;</l>
				<l n="11">Aut illo iugulet, quem non bene tradidit ensem,</l>
				<l n="12" rend="indent">Ut, qua non cecidit vir nece, nupta cadam — </l>
				<l n="13">Non tamen, ut dicant morientia 'paenitet!' ora,</l>
				<l n="14" rend="indent">Efficiet. non est, quam piget esse, pia.</l>
				<l n="15">Paeniteat sceleris Danaum saevasque sorores;</l>
				<l n="16" rend="indent">Hic solet eventus facta nefanda sequi. </l>
				<l n="17">Cor pavet admonitu temeratae sanguine noctis,</l>
				<l n="18" rend="indent">Et subitus dextrae praepedit ossa tremor.</l>
				<l n="19">Quam tu caede putes fungi potuisse mariti,</l>
				<l n="20" rend="indent">Scribere de facta non sibi caede timet!</l>
				<l n="21">Sed tamen experiar. modo facta crepuscula terris;</l>
				<l n="22" rend="indent">Ultima pars lucis primaque noctis erat.</l>
				<l n="23">Ducimur Inachides magni sub tecta Pelasgi,</l>
				<l n="24" rend="indent">Et socer armatas accipit ipse nurus.</l>
				<l n="25">Undique conlucent praecinctae lampades auro;</l>
				<l n="26" rend="indent">Dantur in invitos inpia tura focos;</l>
				<l n="27">Vulgus 'Hymen, Hymenaee!' vocant. fugit ille vocantis;</l>
				<l n="28" rend="indent">Ipsa Iovis coniunx cessit ab urbe sua!</l>
				<l n="29">Ecce, mero dubii, comitum clamore frequentes,</l>
				<l n="30" rend="indent">Flore novo madidas inpediente comas,</l>
				<l n="31">In thalamos laeti — thalamos, sua busta! — feruntur</l>
				<l n="32" rend="indent">Strataque corporibus funere digna premunt.</l>
				<l n="33">Iamque cibo vinoque graves somnoque iacebant,</l>
				<l n="34" rend="indent">Securumque quies alta per Argos erat — </l>
				<l n="35">Circum me gemitus morientum audire videbar;</l>
				<l n="36" rend="indent">Et tamen audibam, quodque verebar erat.</l>
				<l n="37">Sanguis abit, mentemque calor corpusque relinquit,</l>
				<l n="38" rend="indent">Inque novo iacui frigida facta toro.</l>
				<l n="39">Ut leni Zephyro graciles vibrantur aristae,</l>
				<l n="40" rend="indent">Frigida populeas ut quatit aura comas,</l>
				<l n="41">Aut sic, aut etiam tremui magis. ipse iacebas,</l>
				<l n="42" rend="indent">Quemque tibi dederant vina, soporis eras. </l>
				<l n="43">Excussere metum violenti iussa parentis;</l>
				<l n="44" rend="indent">Erigor et capio tela tremente manu.</l>
				<l n="45">Non ego falsa loquar: ter acutum sustulit ensem,</l>
				<l n="46" rend="indent">Ter male sublato reccidit ense manus.</l>
				<l n="47">Admovi iugulo — sine me tibi vera fateri! — </l>
				<l n="48" rend="indent">Admovi iugulo tela paterna tuo;</l>
				<l n="49">Sed timor et pietas crudelibus obstitit ausis,</l>
				<l n="50" rend="indent">Castaque mandatum dextra refugit opus.</l>
				<l n="51">Purpureos laniata sinus, laniata capillos</l>
				<l n="52" rend="indent">Exiguo dixi talia verba sono:</l>
				<l n="53">'Saevus, Hypermestra, pater est tibi; iussa parentis</l>
				<l n="54" rend="indent">Effice; germanis sit comes iste suis!</l>
				<l n="55">Femina sum et virgo, natura mitis et annis;</l>
				<l n="56" rend="indent">Non faciunt molles ad fera tela manus.</l>
				<l n="57">Quin age, dumque iacet, fortis imitare sorores — </l>
				<l n="58" rend="indent">Credibile est caesos omnibus esse viros!</l>
				<l n="59">Si manus haec aliquam posset committere caedem,</l>
				<l n="60" rend="indent">Morte foret dominae sanguinolenta suae.</l>
				<l n="61">Hanc meruere necem patruelia regna tenendo;</l>
				<l n="62" rend="indent">Cum sene nos inopi turba vagamur inops.</l>
				<l n="63">Finge viros meruisse mori — quid fecimus ipsae?</l>
				<l n="64" rend="indent">Quo mihi commisso non licet esse piae?</l>
				<l n="65">Quid mihi cum ferro? quo bellica tela puellae?</l>
				<l n="66" rend="indent">Aptior est digitis lana colusque meis.'</l>
				<l n="67">Haec ego; dumque queror, lacrimae sua verba sequuntur</l>
				<l n="68" rend="indent">Deque meis oculis in tua membra cadunt. <milestone ed="p" n="69" rend="indent" unit="carte"/></l>
				<l n="69">Dum petis amplexus sopitaque bracchia iactas,</l>
				<l n="70" rend="indent">Paene manus telo saucia facta tua est. </l>
				<l n="71">Iamque patrem famulosque patris lucemque timebam</l>
				<l n="72" rend="indent">Expulerunt somnos haec mea dicta tuos:</l>
				<l n="73">'Surge age, Belide, de tot modo fratribus unus!</l>
				<l n="74" rend="indent">Nox tibi, ni properas, ista perennis erit!'</l>
				<l n="75">Territus exsurgis; fugit omnis inertia somni;</l>
				<l n="76" rend="indent">Adspicis in timida fortia tela manu.</l>
				<l n="77">Quaerenti causam 'dum nox sinit, effuge!' dixi.</l>
				<l n="78" rend="indent">Dum nox atra sinit, tu fugis, ipsa moror.</l>
				<l n="79">Mane erat, et Danaus generos ex caede iacentis</l>
				<l n="80" rend="indent">Dinumerat. summae criminis unus abes.</l>
				<l n="81">Fert male cognatae iacturam mortis in uno</l>
				<l n="82" rend="indent">Et queritur facti sanguinis esse parum.</l>
				<l n="83">Abstrahor a patriis pedibus, raptamque capillis — </l>
				<l n="84" rend="indent">Haec meruit pietas praemia! — carcer habet.</l>
				<l n="85">Scilicet ex illo Iunonia permanet ira,</l>
				<l n="86" rend="indent">Cum bos ex homine est, ex bove facta dea.</l>
				<l n="87">At satis est poenae teneram mugisse puellam</l>
				<l n="88" rend="indent">Nec, modo formosam, posse placere Iovi.</l>
				<l n="89">Adstitit in ripa liquidi nova vacca parentis,</l>
				<l n="90" rend="indent">Cornuaque in patriis non sua vidit aquis,</l>
				<l n="91">Conatoque queri mugitus edidit ore</l>
				<l n="92" rend="indent">Territaque est forma, territa voce sua.</l>
				<l n="93">Quid furis, infelix? quid te miraris in umbra?</l>
				<l n="94" rend="indent">Quid numeras factos ad nova membra pedes?</l>
				<l n="95">Illa Iovis magni paelex metuenda sorori</l>
				<l n="96" rend="indent">Fronde levas nimiam caespitibusque famem, </l>
				<l n="97">Fonte bibis spectasque tuam stupefacta figuram</l>
				<l n="98" rend="indent">Et, te ne feriant, quae geris, arma, times,</l>
				<l n="99">Quaeque modo, ut posses etiam Iove digna videri,</l>
				<l n="100" rend="indent">Dives eras, nuda nuda recumbis humo.</l>
				<l n="101">Per mare, per terras cognataque flumina curris;</l>
				<l n="102" rend="indent">Dat mare, dant amnes, dat tibi terra viam.</l>
				<l n="103">Quae tibi causa fugae? quid tu freta longa pererras?</l>
				<l n="104" rend="indent">Non poteris vultus effugere ipsa tuos.</l>
				<l n="105">Inachi, quo properas? eadem sequerisque fugisque;</l>
				<l n="106" rend="indent">Tu tibi dux comiti, tu comes ipsa duci.</l>
				<l n="107">Per septem Nilus portus emissus in aequor</l>
				<l n="108" rend="indent">Exuit insana paelicis ora bove.</l>
				<l n="109">Ultima quid refero, quorum mihi cana senectus</l>
				<l n="110" rend="indent">Auctor? dant anni, quod querar, ecce, mei.</l>
				<l n="111">Bella pater patruusque gerunt; regnoque domoque</l>
				<l n="112" rend="indent">Pellimur; eiectos ultimus orbis habet.</l>
				<l n="115">De fratrum populo pars exiguissima restat.</l>
				<l n="116" rend="indent">Quique dati leto, quaeque dedere, fleo;</l>
				<l n="117">Nam mihi quot fratres, totidem periere sorores.</l>
				<l n="118" rend="indent">Accipiat lacrimas utraque turba meas!</l>
				<l n="119">En, ego, quod vivis, poenae crucianda reservor;</l>
				<l n="120" rend="indent">Quid fiet sonti, cum rea laudis agar</l>
				<l n="121">Et consanguineae quondam centensima turbae</l>
				<l n="122" rend="indent">Infelix uno fratre manente cadam?</l>
				<l n="123">At tu, siqua piae, Lynceu, tibi cura sororis,</l>
				<l n="124" rend="indent">Quaeque tibi tribui munera, dignus habes, </l>
				<l n="125">Vel fer opem, vel dede neci defunctaque vita</l>
				<l n="126" rend="indent">Corpora furtivis insuper adde rogis,</l>
				<l n="127">Et sepeli lacrimis perfusa fidelibus ossa,</l>
				<l n="128" rend="indent">Sculptaque sint titulo nostra sepulcra brevi:</l>
				<l n="129">'Exul Hypermestra, pretium pietatis iniquum,</l>
				<l n="130" rend="indent">Quam mortem fratri depulit, ipsa tulit.'</l>
				<l n="131">Scribere plura libet, sed pondere lapsa catenae</l>
				<l n="132" rend="indent">Est manus, et vires subtrahit ipse timor.</l>
			</div>
			<div type="textpart" subtype="poem" n="15">
				<head>Sappho Phaoni</head>
				<l n="1">Ecquid, ut adspecta est studiosae littera dextrae,</l>
				<l n="2" rend="indent">Protinus est oculis cognita nostra tuis — </l>
				<l n="3">An, nisi legisses auctoris nomina Sapphus,</l>
				<l n="4" rend="indent">Hoc breve nescires unde movetur opus?</l>
				<l n="5">Forsitan et quare mea sint alterna requiras</l>
				<l n="6" rend="indent">Carmina, cum lyricis sim magis apta modis.</l>
				<l n="7">Flendus amor meus est — elegiae flebile carmen;</l>
				<l n="8" rend="indent">Non facit ad lacrimas barbitos ulla meas.</l>
				<l n="9">Uror, ut indomitis ignem exercentibus Euris</l>
				<l n="10" rend="indent">Fertilis accensis messibus ardet ager.</l>
				<l n="11">Arva, Phaon, celebras diversa Typhoidos Aetnae;</l>
				<l n="12" rend="indent">Me calor Aetnaeo non minor igne tenet. </l>
				<l n="13">Nec mihi, dispositis quae iungam carmina nervis,</l>
				<l n="14" rend="indent">Proveniunt; vacuae carmina mentis opus!</l>
				<l n="15">Nec me Pyrrhiades Methymniadesve puellae,</l>
				<l n="16" rend="indent">Nec me Lesbiadum cetera turba iuvant.</l>
				<l n="17">Vilis Anactorie, vilis mihi candida Cydro;</l>
				<l n="18" rend="indent">Non oculis grata est Atthis, ut ante, meis,</l>
				<l n="19">Atque aliae centum, quas hic sine crimine amavi;</l>
				<l n="20" rend="indent">Inprobe, multarum quod fuit, unus habes.</l>
				<l n="21">Est in te facies, sunt apti lusibus anni — </l>
				<l n="22" rend="indent">O facies oculis insidiosa meis!</l>
				<l n="23">Sume fidem et pharetram — fies manifestus Apollo;</l>
				<l n="24" rend="indent">Accedant capiti cornua — Bacchus eris!</l>
				<l n="25">Et Phoebus Daphnen, et Cnosida Bacchus amavit,</l>
				<l n="26" rend="indent">Nec norat lyricos illa vel illa modos;</l>
				<l n="27">At mihi Pegasides blandissima carmina dictant;</l>
				<l n="28" rend="indent">Iam canitur toto nomen in orbe meum.</l>
				<l n="29">Nec plus Alcaeus, consors patriaeque lyraeque,</l>
				<l n="30" rend="indent">Laudis habet, quamvis grandius ille sonet.</l>
				<l n="31">Si mihi difficilis formam natura negavit,</l>
				<l n="32" rend="indent">Ingenio formae damna repende meo.</l>
				<l n="33">Sim brevis, at nomen, quod terras inpleat omnes,</l>
				<l n="34" rend="indent">Est mihi; mensuram nominis ipsa fero.</l>
				<l n="35">Candida si non sum, placuit Cepheia Perseo</l>
				<l n="36" rend="indent">Andromede, patriae fusca colore suae.</l>
				<l n="37">Et variis albae iunguntur saepe columbae,</l>
				<l n="38" rend="indent">Et niger a viridi turtur amatur ave.</l>
				<l n="39">Si, nisi quae facie poterit te digna videri,</l>
				<l n="40" rend="indent">Nulla futura tua est, nulla futura tua est. </l>
				<l n="41">At mea cum legerem, sat iam formosa videbar;</l>
				<l n="42" rend="indent">Unam iurabas usque decere loqui.</l>
				<l n="43">Cantabam, memini — meminerunt omnia amantes — </l>
				<l n="44" rend="indent">Oscula cantanti tu mihi rapta dabas.</l>
				<l n="45">Haec quoque laudabas, omnique a parte placebam — </l>
				<l n="46" rend="indent">Sed tum praecipue, cum fit amoris opus.</l>
				<l n="47">Tunc te plus solito lascivia nostra iuvabat,</l>
				<l n="48" rend="indent">Crebraque mobilitas aptaque verba ioco,</l>
				<l n="49">Et quod, ubi amborum fuerat confusa voluptas,</l>
				<l n="50" rend="indent">Plurimus in lasso corpore languor erat.</l>
				<l n="51">Nunc tibi Sicelides veniunt nova praeda puellae.</l>
				<l n="52" rend="indent">Quid mihi cum Lesbo? Sicelis esse volo. <milestone ed="p" n="53" rend="indent" unit="carte"/></l>
				<l n="53">O vos erronem tellure remittite vestra,</l>
				<l n="54" rend="indent">Nisiades matres Nisiadesque nurus,</l>
				<l n="55">Nec vos decipiant blandae mendacia linguae!</l>
				<l n="56" rend="indent">Quae dicit vobis, dixerat ante mihi.</l>
				<l n="57">Tu quoque, quae montes celebras, Erycina, Sicanos — </l>
				<l n="58" rend="indent">Nam tua sum — vati consule, diva, tuae!</l>
				<l n="59">An gravis inceptum peragit fortuna tenorem</l>
				<l n="60" rend="indent">Et manet in cursu semper acerba suo?</l>
				<l n="61">Sex mihi natales ierant, cum lecta parentis</l>
				<l n="62" rend="indent">Ante diem lacrimas ossa bibere meas.</l>
				<l n="63">Arsit iners frater meretricis captus amore</l>
				<l n="64" rend="indent">Mixtaque cum turpi damna pudore tulit;</l>
				<l n="65">Factus inops agili peragit freta caerula remo,</l>
				<l n="66" rend="indent">Quasque male amisit, nunc male quaerit opes. </l>
				<l n="67">Me quoque, quod monui bene multa fideliter, odit;</l>
				<l n="68" rend="indent">Hoc mihi libertas, hoc pia lingua dedit.</l>
				<l n="69">Et tamquam desint, quae me sine fine fatigent,</l>
				<l n="70" rend="indent">Accumulat curas filia parva meas.</l>
				<l n="71">Ultima tu nostris accedis causa querelis.</l>
				<l n="72" rend="indent">Non agitur vento nostra carina suo.</l>
				<l n="73">Ecce, iacent collo sparsi sine lege capilli,</l>
				<l n="74" rend="indent">Nec premit articulos lucida gemma meos;</l>
				<l n="75">Veste tegor vili, nullum est in crinibus aurum,</l>
				<l n="76" rend="indent">Non Arabum noster dona capillus habet.</l>
				<l n="77">Cui colar infelix, aut cui placuisse laborem?</l>
				<l n="78" rend="indent">Ille mei cultus unicus auctor abes.</l>
				<l n="79">Molle meum levibusque cor est violabile telis,</l>
				<l n="80" rend="indent">Et semper causa est, cur ego semper amem — </l>
				<l n="81">Sive ita nascenti legem dixere Sorores</l>
				<l n="82" rend="indent">Nec data sunt vitae fila severa meae,</l>
				<l n="83">Sive abeunt studia in mores, artisque magistra</l>
				<l n="84" rend="indent">Ingenium nobis molle Thalia facit.</l>
				<l n="85">Quid mirum, si me primae lanuginis aetas</l>
				<l n="86" rend="indent">Abstulit, atque anni quos vir amare potest?</l>
				<l n="87">Hunc ne pro Cephalo raperes, Aurora, timebam — </l>
				<l n="88" rend="indent">Et faceres, sed te prima rapina tenet!</l>
				<l n="89">Hunc si conspiciat quae conspicit omnia Phoebe,</l>
				<l n="90" rend="indent">Iussus erit somnos continuare Phaon;</l>
				<l n="91">Hunc Venus in caelum curru vexisset eburno,</l>
				<l n="92" rend="indent">Sed videt et Marti posse placere suo.</l>
				<l n="93">O nec adhuc iuvenis, nec iam puer, utilis aetas,</l>
				<l n="94" rend="indent">O decus atque aevi gloria magna tui,</l>
				<l n="95">Huc ades inque sinus, formose, relabere nostros!</l>
				<l n="96" rend="indent">Non ut ames oro, verum ut amere sinas.</l>
				<l n="97">Scribimus, et lacrimis oculi rorantur obortis;</l>
				<l n="98" rend="indent">Adspice, quam sit in hoc multa litura loco! </l>
				<l n="99">Si tam certus eras hinc ire, modestius isses,</l>
				<l n="100" rend="indent">Et modo dixisses 'Lesbi puella, vale!'</l>
				<l n="101">Non tecum lacrimas, non oscula nostra tulisti;</l>
				<l n="102" rend="indent">Denique non timui, quod dolitura fui.</l>
				<l n="103">Nil de te mecum est nisi tantum iniuria; nec tu,</l>
				<l n="104" rend="indent">Admoneat quod te, pignus, amantis, habes.</l>
				<l n="105">Non mandata dedi, neque enim mandata dedissem</l>
				<l n="106" rend="indent">Ulla, nisi ut nolles inmemor esse mei. <milestone ed="p" n="107" rend="indent" unit="carte"/></l>
				<l n="107">Per tibi — qui numquam longe discedat! — amorem,</l>
				<l n="108" rend="indent">Perque novem iuro, numina nostra, deas,</l>
				<l n="109">Cum mihi nescio quis 'fugiunt tua gaudia' dixit,</l>
				<l n="110" rend="indent">Nec me flere diu, nec potuisse loqui!</l>
				<l n="111">Et lacrimae deerant oculis et verba palato,</l>
				<l n="112" rend="indent">Adstrictum gelido frigore pectus erat.</l>
				<l n="113">Postquam se dolor invenit, nec pectora plangi</l>
				<l n="114" rend="indent">Nec puduit scissis exululare comis,</l>
				<l n="115">Non aliter, quam si nati pia mater adempti</l>
				<l n="116" rend="indent">Portet ad exstructos corpus inane rogos.</l>
				<l n="117">Gaudet et e nostro crescit maerore Charaxus</l>
				<l n="118" rend="indent">Frater, et ante oculos itque reditque meos,</l>
				<l n="119">Utque pudenda mei videatur causa doloris,</l>
				<l n="120" rend="indent">'Quid dolet haec? certe filia vivit!' ait.</l>
				<l n="121">Non veniunt in idem pudor atque amor. omne videbat</l>
				<l n="122" rend="indent">Vulgus; eram lacero pectus aperta sinu.</l>
				<l n="123">Tu mihi cura, Phaon; te somnia nostra reducunt — </l>
				<l n="124" rend="indent">Somnia formoso candidiora die.</l>
				<l n="125">Illic te invenio, quamvis regionibus absis;</l>
				<l n="126" rend="indent">Sed non longa satis gaudia somnus habet</l>
				<l n="127">Saepe tuos nostra cervice onerare lacertos,</l>
				<l n="128" rend="indent">Saepe tuae videor supposuisse meos; </l>
				<l n="129">Oscula cognosco, quae tu committere lingua</l>
				<l n="130" rend="indent">Aptaque consueras accipere, apta dare.</l>
				<l n="131">Blandior interdum verisque simillima verba</l>
				<l n="132" rend="indent">Eloquor, et vigilant sensibus ora meis.</l>
				<l n="133">Ulteriora pudet narrare, sed omnia fiunt,</l>
				<l n="134" rend="indent">Et iuvat, et siccae non licet esse mihi.</l>
				<l n="135">At cum se Titan ostendit et omnia secum,</l>
				<l n="136" rend="indent">Tam cito me somnos destituisse queror;</l>
				<l n="137">Antra nemusque peto, tamquam nemus antraque prosint — </l>
				<l n="138" rend="indent">Conscia deliciis illa fuere meis.</l>
				<l n="139">Illuc mentis inops, ut quam furialis Enyo</l>
				<l n="140" rend="indent">Attigit, in collo crine iacente feror.</l>
				<l n="141">Antra vident oculi scabro pendentia tofo,</l>
				<l n="142" rend="indent">Quae mihi Mygdonii marmoris instar erant;</l>
				<l n="143">Invenio silvam, quae saepe cubilia nobis</l>
				<l n="144" rend="indent">Praebuit et multa texit opaca coma — </l>
				<l n="145">Sed non invenio dominum silvaeque meumque.</l>
				<l n="146" rend="indent">Vile solum locus est; dos erat ille loci.</l>
				<l n="147">Cognovi pressas noti mihi caespitis herbas;</l>
				<l n="148" rend="indent">De nostro curvum pondere gramen erat.</l>
				<l n="149">Incubui tetigique locum, qua parte fuisti;</l>
				<l n="150" rend="indent">Grata prius lacrimas conbibit herba meas.</l>
				<l n="151">Quin etiam rami positis lugere videntur</l>
				<l n="152" rend="indent">Frondibus, et nullae dulce queruntur aves;</l>
				<l n="153">Sola virum non ulta pie maestissima mater</l>
				<l n="154" rend="indent">Concinit Ismarium Daulias ales Ityn.</l>
				<l n="155">Ales Ityn, Sappho desertos cantat amores — </l>
				<l n="156" rend="indent">Hactenus; ut media cetera nocte silent.</l>
				<l n="157">Est nitidus vitroque magis perlucidus omni</l>
				<l n="158" rend="indent">Fons sacer — hunc multi numen habere putant — </l>
				<l n="159">Quem supra ramos expandit aquatica lotos,</l>
				<l n="160" rend="indent">Una nemus; tenero caespite terra viret.</l>
				<l n="161">Hic ego cum lassos posuissem flebilis artus,</l>
				<l n="162" rend="indent">Constitit ante oculos Naias una meos.</l>
				<l n="163">Constitit et dixit: 'quoniam non ignibus aequis</l>
				<l n="164" rend="indent">Ureris, Ambracia est terra petenda tibi.</l>
				<l n="165">Phoebus ab excelso, quantum patet, adspicit aequor — </l>
				<l n="166" rend="indent">Actiacum populi Leucadiumque vocant.</l>
				<l n="167">Hinc se Deucalion Pyrrhae succensus amore</l>
				<l n="168" rend="indent">Misit, et inlaeso corpore pressit aquas.</l>
				<l n="169">Nec mora, versus amor fugit lentissima mersi</l>
				<l n="170" rend="indent">Pectora, Deucalion igne levatus erat.</l>
				<l n="171">Hanc legem locus ille tenet. pete protinus altam</l>
				<l n="172" rend="indent">Leucada nec saxo desiluisse time!' <milestone ed="p" n="173" rend="indent" unit="carte"/></l>
				<l n="173">Ut monuit, cum voce abiit; ego territa surgo,</l>
				<l n="174" rend="indent">Nec lacrimas oculi continuere mei.</l>
				<l n="175">Ibimus, o nymphe, monstrataque saxa petemus;</l>
				<l n="176" rend="indent">Sit procul insano victus amore timor!</l>
				<l n="177">Quidquid erit, melius quam nunc erit! aura, subito</l>
				<l n="178" rend="indent">Et mea non magnum corpora pondus habe!</l>
				<l n="179">Tu quoque, mollis Amor, pennas suppone cadenti,</l>
				<l n="180" rend="indent">Ne sim Leucadiae mortua crimen aquae!</l>
				<l n="181">Inde chelyn Phoebo, communia munera, ponam,</l>
				<l n="182" rend="indent">Et sub ea versus unus et alter erunt:</l>
				<l n="183">Grata lyram posui tibi, Phoebe, poetria Sappho:</l>
				<l n="184" rend="indent">Convenit illa mihi, convenit illa tibi.</l>
				<l n="185">Cur tamen Actiacas miseram me mittis ad oras,</l>
				<l n="186" rend="indent">Cum profugum possis ipse referre pedem?</l>
				<l n="187">Tu mihi Leucadia potes esse salubrior unda;</l>
				<l n="188" rend="indent">Et forma et meritis tu mihi Phoebus eris.</l>
				<l n="189">An potes, o scopulis undaque ferocior omni,</l>
				<l n="190" rend="indent">Si moriar, titulum mortis habere meae?</l>
				<l n="191">Ah quanto melius iungi mea pectora tecum</l>
				<l n="192" rend="indent">Quam poterant saxis praecipitanda dari!</l>
				<l n="193">Haec sunt illa, Phaon, quae tu laudare solebas,</l>
				<l n="194" rend="indent">Visaque sunt totiens ingeniosa tibi.</l>
				<l n="195">Nunc vellem facunda forem! dolor artibus obstat,</l>
				<l n="196" rend="indent">Ingeniumque meis substitit omne malis.</l>
				<l n="197">Non mihi respondent veteres in carmina vires;</l>
				<l n="198" rend="indent">Plectra dolore iacent muta, dolore lyra.</l>
				<l n="199">Lesbides aequoreae, nupturaque nuptaque proles,</l>
				<l n="200" rend="indent">Lesbides, Aeolia nomina dicta lyra,</l>
				<l n="201">Lesbides, infamem quae me fecistis amatae,</l>
				<l n="202" rend="indent">Desinite ad citharas turba venire mea!</l>
				<l n="203">Abstulit omne Phaon, quod vobis ante placebat,</l>
				<l n="204" rend="indent">Me miseram, dixi quam modo paene 'meus!'</l>
				<l n="205">Efficite ut redeat; vates quoque vestra redibit.</l>
				<l n="206" rend="indent">Ingenio vires ille dat, ille rapit.</l>
				<l n="207">Ecquid ago precibus, pectusve agreste movetur?</l>
				<l n="208" rend="indent">An riget, et Zephyri verba caduca ferunt?</l>
				<l n="209">Qui mea verba ferunt, vellem tua vela referrent;</l>
				<l n="210" rend="indent">Hoc te, si saperes, lente, decebat opus.</l>
				<l n="211">Sive redis, puppique tuae votiva parantur</l>
				<l n="212" rend="indent">Munera, quid laceras pectora nostra mora? </l>
				<l n="213">Solve ratem! Venus orta mari mare praestat amanti.</l>
				<l n="214" rend="indent">Aura dabit cursum; tu modo solve ratem!</l>
				<l n="215">Ipse gubernabit residens in puppe Cupido;</l>
				<l n="216" rend="indent">Ipse dabit tenera vela legetque manu.</l>
				<l n="217">Sive iuvat longe fugisse Pelasgida Sappho — </l>
				<l n="218" rend="indent">Non tamen invenies, cur ego digna fugi — </l>
				<l n="219">Hoc saltem miserae crudelis epistula dicat,</l>
				<l n="220" rend="indent">Ut mihi Leucadiae fata petantur aquae!</l>
			</div>
			<div type="textpart" subtype="poem" n="16">
				<head>Paris Helenae</head>
				<l n="1">Hanc tibi Priamides mitto, Ledaea, salutem,</l>
				<l n="2" rend="indent">Quae tribui sola te mihi dante potest.</l>
				<l n="3">Eloquar, an flammae non est opus indice notae,</l>
				<l n="4" rend="indent">Et plus quam vellem iam meus extat amor?</l>
				<l n="5">Ille quidem lateat malim, dum tempora dentur</l>
				<l n="6" rend="indent">Laetitiae mixtos non habitura metus,</l>
				<l n="7">Sed male dissimulo; quis enim celaverit ignem,</l>
				<l n="8" rend="indent">Lumine qui semper proditur ipse suo?</l>
				<l n="9">Si tamen expectas, vocem quoque rebus ut addam — </l>
				<l n="10" rend="indent">Uror! habes animi nuntia verba mei. </l>
				<l n="11">Parce, precor, fasso, nec vultu cetera duro</l>
				<l n="12" rend="indent">Perlege, sed formae conveniente tuae.</l>
				<l n="13">Iamdudum gratum est, quod epistula nostra recepta</l>
				<l n="14" rend="indent">Spem facit, hoc recipi me quoque posse modo.</l>
				<l n="15">Quae rata sit, nec te frustra promiserit, opto,</l>
				<l n="16" rend="indent">Hoc mihi quae suasit, mater Amoris, iter;</l>
				<l n="17">Namque ego divino monitu — ne nescia pecces — </l>
				<l n="18" rend="indent">Advehor, et coepto non leve numen adest.</l>
				<l n="19">Praemia magna quidem, sed non indebita, posco;</l>
				<l n="20" rend="indent">Pollicita est thalamo te Cytherea meo.</l>
				<l n="21">Hac duce Sigeo dubias a litore feci</l>
				<l n="22" rend="indent">Longa Phereclea per freta puppe vias.</l>
				<l n="23">Illa dedit faciles auras ventosque secundos — </l>
				<l n="24" rend="indent">In mare nimirum ius habet orta mari.</l>
				<l n="25">Perstet et ut pelagi, sic pectoris adiuvet aestum;</l>
				<l n="26" rend="indent">Deferat in portus et mea vota suos.</l>
				<l n="27">Attulimus flammas, non hic invenimus, illas.</l>
				<l n="28" rend="indent">Hae mihi tam longae causa fuere viae,</l>
				<l n="29">Nam neque tristis hiemps neque nos huc appulit error;</l>
				<l n="30" rend="indent">Taenaris est classi terra petita meae.</l>
				<l n="31">Nec me crede fretum merces portante carina</l>
				<l n="32" rend="indent">Findere — quas habeo, di tueantur opes!</l>
				<l n="33">Nec venio Graias veluti spectator ad urbes — </l>
				<l n="34" rend="indent">Oppida sunt regni divitiora mei.</l>
				<l n="35">Te peto, quam pepigit lecto Venus aurea nostro;</l>
				<l n="36" rend="indent">Te prius optavi, quam mihi nota fores. </l>
				<l n="37">Ante tuos animo vidi quam lumine vultus;</l>
				<l n="38" rend="indent">Prima tulit vulnus nuntia fama tui.</l>
				<l n="39">Nec tamen est mirum, si sic cum polleat arcus,</l>
				<l n="40" rend="indent">Missilibus telis eminus ictus amo.</l>
				<l n="41">Sic placuit fatis; quae ne convellere temptes,</l>
				<l n="42" rend="indent">Accipe cum vera dicta relata fide.</l>
				<l n="43">Matris adhuc utero partu remorante tenebar;</l>
				<l n="44" rend="indent">Iam gravidus iusto pondere venter erat.</l>
				<l n="45">Illa sibi ingentem visa est sub imagine somni</l>
				<l n="46" rend="indent">Flammiferam pleno reddere ventre facem.</l>
				<l n="47">Territa consurgit metuendaque noctis opacae</l>
				<l n="48" rend="indent">Visa seni Priamo; vatibus ille refert.</l>
				<l n="49">Arsurum Paridis vates canit Ilion igni — </l>
				<l n="50" rend="indent">Pectoris, ut nunc est, fax fuit illa mei!</l>
				<l n="51">Forma vigorque animi, quamvis de plebe videbar,</l>
				<l n="52" rend="indent">Indicium tectae nobilitatis erat. <milestone ed="p" n="53" rend="indent" unit="carte"/></l>
				<l n="53">Est locus in mediis nemorosae vallibus Idae</l>
				<l n="54" rend="indent">Devius et piceis ilicibusque frequens,</l>
				<l n="55">Qui nec ovis placidae nec amantis saxa capellae</l>
				<l n="56" rend="indent">Nec patulo tardae carpitur ore bovis.</l>
				<l n="57">Hinc ego Dardaniae muros excelsaque tecta</l>
				<l n="58" rend="indent">Et freta prospiciens arbore nixus eram — </l>
				<l n="59">Ecce! pedum pulsu visa est mihi terra moveri — </l>
				<l n="60" rend="indent">Vera loquar veri vix habitura fidem — </l>
				<l n="61">Constitit ante oculos actus velocibus alis</l>
				<l n="62" rend="indent">Atlantis magni Pleionesque nepos — </l>
				<l n="63">Fas vidisse fuit, fas sit mihi visa referre! — </l>
				<l n="64" rend="indent">Inque dei digitis aurea virga fuit;</l>
				<l n="65">Tresque simul divae, Venus et cum Pallade Iuno,</l>
				<l n="66" rend="indent">Graminibus teneros inposuere pedes.</l>
				<l n="67">Obstipui, gelidusque comas erexerat horror,</l>
				<l n="68" rend="indent">Cum mihi 'pone metum!' nuntius ales ait,</l>
				<l n="69">'Arbiter es formae; certamina siste dearum;</l>
				<l n="70" rend="indent">Vincere quae forma digna sit una duas!'</l>
				<l n="71">Neve recusarem, verbis Iovis imperat et se</l>
				<l n="72" rend="indent">Protinus aetheria tollit in astra via.</l>
				<l n="73">Mens mea convaluit, subitoque audacia venit,</l>
				<l n="74" rend="indent">Nec timui vultu quamque notare meo.</l>
				<l n="75">Vincere erant omnes dignae iudexque querebar</l>
				<l n="76" rend="indent">Non omnes causam posse tenere suam.</l>
				<l n="77">Sed tamen ex illis iam tunc magis una placebat,</l>
				<l n="78" rend="indent">Hanc esse ut scires, unde movetur amor.</l>
				<l n="79">Tantaque vincendi cura est; ingentibus ardent</l>
				<l n="80" rend="indent">Iudicium donis sollicitare meum.</l>
				<l n="81">Regna Iovis coniunx, virtutem filia iactat;</l>
				<l n="82" rend="indent">Ipse potens dubito fortis an esse velim.</l>
				<l n="83">Dulce Venus risit; 'nec te, Pari, munera tangant</l>
				<l n="84" rend="indent">Utraque suspensi plena timoris!' ait;</l>
				<l n="85">'Nos dabimus, quod ames, et pulchrae filia Ledae</l>
				<l n="86" rend="indent">Ibit in amplexus pulchrior illa tuos!'</l>
				<l n="87">Dixit, et ex aequo donis formaque probatis</l>
				<l n="88" rend="indent">Victorem caelo rettulit illa pedem. </l>
				<l n="89">Interea — credo versis ad prospera fatis — </l>
				<l n="90" rend="indent">Regius adgnoscor per rata signa puer.</l>
				<l n="91">Laeta domus nato post tempora longa recepto est,</l>
				<l n="92" rend="indent">Addit et ad festos hunc quoque Troia diem.</l>
				<l n="93">Utque ego te cupio, sic me cupiere puellae;</l>
				<l n="94" rend="indent">Multarum votum sola tenere potes!</l>
				<l n="95">Nec tantum regum natae petiere ducumque,</l>
				<l n="96" rend="indent">Sed nymphis etiam curaque amorque fui.</l>
				<l n="97">Quam super Oenones faciem mirarer? in orbe</l>
				<l n="98" rend="indent">Nec Priamo est a te dignior ulla nurus.</l>
				<l n="99">Sed mihi cunctarum subeunt fastidia, postquam</l>
				<l n="100" rend="indent">Coniugii spes est, Tyndari, facta tui.</l>
				<l n="101">Te vigilans oculis, animo te nocte videbam,</l>
				<l n="102" rend="indent">Lumina cum placido victa sopore iacent.</l>
				<l n="103">Quid facies praesens, quae nondum visa placebas?</l>
				<l n="104" rend="indent">Ardebam, quamvis hic procul ignis erat,</l>
				<l n="105">Nec potui debere mihi spem longius istam,</l>
				<l n="106" rend="indent">Caerulea peterem quin mea vota via.</l>
				<l n="107">Troica caeduntur Phrygia pineta securi</l>
				<l n="108" rend="indent">Quaeque erat aequoreis utilis arbor aquis;</l>
				<l n="109">Ardua proceris spoliantur Gargara silvis,</l>
				<l n="110" rend="indent">Innumerasque mihi longa dat Ida trabes.</l>
				<l n="111">Fundatura citas flectuntur robora naves,</l>
				<l n="112" rend="indent">Texitur et costis panda carina suis.</l>
				<l n="113">Addimus antennas et vela sequentia malo;</l>
				<l n="114" rend="indent">Accipit et pictos puppis adunca deos;</l>
				<l n="115">Qua tamen ipse vehor, comitata Cupidine parvo</l>
				<l n="116" rend="indent">Sponsor coniugii stat dea picta tui. <milestone ed="p" n="117" rend="indent" unit="carte"/></l>
				<l n="117">Inposita est factae postquam manus ultima classi,</l>
				<l n="118" rend="indent">Protinus Aegaeis ire lubebat aquis — </l>
				<l n="119">At pater et genetrix inhibent mea vota rogando</l>
				<l n="120" rend="indent">Propositumque pia voce morantur iter;</l>
				<l n="121">Et soror, effusis ut erat, Cassandra, capillis,</l>
				<l n="122" rend="indent">Cum vellent nostrae iam dare vela rates,</l>
				<l n="123">'Quo ruis?' exclamat, 'referes incendia tecum!</l>
				<l n="124" rend="indent">Quanta per has nescis flamma petatur aquas!'</l>
				<l n="125">Vera fuit vates; dictos invenimus ignes,</l>
				<l n="126" rend="indent">Et ferus in molli pectore flagrat amor!</l>
				<l n="127">Portubus egredior, ventisque ferentibus usus</l>
				<l n="128" rend="indent">Applicor in terras, Oebali nympha, tuas.</l>
				<l n="129">Excipit hospitio vir me tuus — hoc quoque factum</l>
				<l n="130" rend="indent">Non sine consilio numinibusque deum!</l>
				<l n="131">Ille quidem ostendit, quidquid Lacedaemone tota</l>
				<l n="132" rend="indent">Ostendi dignum conspicuumque fuit;</l>
				<l n="133">Sed mihi laudatam cupienti cernere formam</l>
				<l n="134" rend="indent">Lumina nil aliud quo caperentur erat.</l>
				<l n="135">Ut vidi, obstipui praecordiaque intima sensi</l>
				<l n="136" rend="indent">Attonitus curis intumuisse novis.</l>
				<l n="137">His similes vultus, quantum reminiscor, habebat</l>
				<l n="138" rend="indent">Venit in arbitrium cum Cytherea meum.</l>
				<l n="139">Si tu venisses pariter certamen in illud,</l>
				<l n="140" rend="indent">In dubio Veneris palma futura fuit!</l>
				<l n="141">Magna quidem de te rumor praeconia fecit,</l>
				<l n="142" rend="indent">Nullaque de facie nescia terra tua est;</l>
				<l n="143">Nec tibi par usquam Phrygia nec solis ab ortu</l>
				<l n="144" rend="indent">Inter formosas altera nomen habet!</l>
				<l n="145">Crede sed hoc nobis! — minor est tua gloria vero,</l>
				<l n="146" rend="indent">Famaque de forma paene maligna tua est; </l>
				<l n="147">Plus hic invenio, quam quod promiserat illa,</l>
				<l n="148" rend="indent">Et tua materia gloria victa sua est.</l>
				<l n="149">Ergo arsit merito, qui noverat omnia, Theseus,</l>
				<l n="150" rend="indent">Et visa es tanto digna rapina viro,</l>
				<l n="151">More tuae gentis nitida dum nuda palaestra</l>
				<l n="152" rend="indent">Ludis et es nudis femina mixta viris.</l>
				<l n="153">Quod rapuit, laudo; miror, quod reddidit umquam.</l>
				<l n="154" rend="indent">Tam bona constanter praeda tenenda fuit.</l>
				<l n="155">Ante recessisset caput hoc cervice cruenta,</l>
				<l n="156" rend="indent">Quam tu de thalamis abstraherere meis.</l>
				<l n="157">Tene manus umquam nostrae dimittere vellent?</l>
				<l n="158" rend="indent">Tene meo paterer vivus abire sinu?</l>
				<l n="159">Si reddenda fores, aliquid tamen ante tulissem,</l>
				<l n="160" rend="indent">Nec Venus ex toto nostra fuisset iners.</l>
				<l n="161">Vel mihi virginitas esset libata, vel illud</l>
				<l n="162" rend="indent">Quod poterat salva virginitate rapi.</l>
				<l n="163">Da modo te, quae sit Paridis constantia, nosces;</l>
				<l n="164" rend="indent">Flamma rogi flammas finiet una meas.</l>
				<l n="165">Praeposui regnis ego te, quae maxima quondam</l>
				<l n="166" rend="indent">Pollicita est nobis nupta sororque Iovis;</l>
				<l n="167">Dumque tuo possem circumdare bracchia collo,</l>
				<l n="168" rend="indent">Contempta est virtus Pallade dante mihi.</l>
				<l n="169">Nec piget, aut umquam stulte legisse videbor;</l>
				<l n="170" rend="indent">Permanet in voto mens mea firma suo.</l>
				<l n="171">Spem modo ne nostram fieri patiare caducam,</l>
				<l n="172" rend="indent">Deprecor, o tanto digna labore peti! </l>
				<l n="173">Non ego coniugium generosae degener opto,</l>
				<l n="174" rend="indent">Nec mea, crede mihi, turpiter uxor eris.</l>
				<l n="175">Pliada, si quaeres, in nostra gente Iovemque</l>
				<l n="176" rend="indent">Invenies, medios ut taceamus avos;</l>
				<l n="177">Regna parens Asiae, qua nulla beatior ora est,</l>
				<l n="178" rend="indent">Finibus inmensis vix obeunda, tenet.</l>
				<l n="179">Innumeras urbes atque aurea tecta videbis,</l>
				<l n="180" rend="indent">Quaeque suos dicas templa decere deos.</l>
				<l n="181">Ilion adspicies firmataque turribus altis</l>
				<l n="182" rend="indent">Moenia, Phoebeae structa canore lyrae. <milestone ed="p" n="183" rend="indent" unit="carte"/></l>
				<l n="183">Quid tibi de turba narrem numeroque virorum?</l>
				<l n="184" rend="indent">Vix populum tellus sustinet illa suum.</l>
				<l n="185">Occurrent denso tibi Troades agmine matres,</l>
				<l n="186" rend="indent">Nec capient Phrygias atria nostra nurus.</l>
				<l n="187">O quotiens dices: 'quam pauper Achaia nostra est!'</l>
				<l n="188" rend="indent">Una domus quaevis urbis habebit opes.</l>
				<l n="189">Nec mihi fas fuerit Sparten contemnere vestram;</l>
				<l n="190" rend="indent">In qua tu nata es, terra beata mihi est.</l>
				<l n="191">Parca sed est Sparte, tu cultu divite digna;</l>
				<l n="192" rend="indent">Ad talem formam non facit iste locus.</l>
				<l n="193">Hanc faciem largis sine fine paratibus uti</l>
				<l n="194" rend="indent">Deliciisque decet luxuriare novis.</l>
				<l n="195">Cum videas cultus nostra de gente virorum,</l>
				<l n="196" rend="indent">Qualem Dardanias credis habere nurus?</l>
				<l n="197">Da modo te facilem, nec dedignare maritum,</l>
				<l n="198" rend="indent">Rure Therapnaeo nata puella, Phrygem.</l>
				<l n="199">Phryx erat et nostro genitus de sanguine, qui nunc</l>
				<l n="200" rend="indent">Cum dis potando nectare miscet aquas. </l>
				<l n="201">Phryx erat Aurorae coniunx, tamen abstulit illum</l>
				<l n="202" rend="indent">Extremum noctis quae dea finit iter.</l>
				<l n="203">Phryx etiam Anchises, volucrum cui mater Amorum</l>
				<l n="204" rend="indent">Gaudet in Idaeis concubuisse iugis.</l>
				<l n="205">Nec, puto, conlatis forma Menelaus et annis</l>
				<l n="206" rend="indent">Iudice te nobis anteferendus erit.</l>
				<l n="207">Non dabimus certe socerum tibi clara fugantem</l>
				<l n="208" rend="indent">Lumina, qui trepidos a dape vertat equos;</l>
				<l n="209">Nec Priamo pater est soceri de caede cruentus</l>
				<l n="210" rend="indent">Et qui Myrtoas crimine signat aquas;</l>
				<l n="211">Nec proavo Stygia nostro captantur in unda</l>
				<l n="212" rend="indent">Poma, nec in mediis quaeritur umor aquis.</l>
				<l n="213">Quid tamen hoc refert, si te tenet ortus ab illis,</l>
				<l n="214" rend="indent">Cogitur huic domui Iuppiter esse socer?</l>
				<l n="215">Heu facinus! totis indignus noctibus ille</l>
				<l n="216" rend="indent">Te tenet, amplexu perfruiturque tuo;</l>
				<l n="217">At mihi conspiceris posita vix denique mensa,</l>
				<l n="218" rend="indent">Multaque quae laedant hoc quoque tempus habet.</l>
				<l n="219">Hostibus eveniant convivia talia nostris,</l>
				<l n="220" rend="indent">Experior posito qualia saepe mero!</l>
				<l n="221">Paenitet hospitii, cum me spectante lacertos</l>
				<l n="222" rend="indent">Inponit collo rusticus iste tuo.</l>
				<l n="223">Rumpor et invidia — quid enim non omnia narrem? — </l>
				<l n="224" rend="indent">Membra superiecta cum tua veste fovet.</l>
				<l n="225">Oscula cum vero coram non dura daretis,</l>
				<l n="226" rend="indent">Ante oculos posui pocula sumpta meos;</l>
				<l n="227">Lumina demitto cum te tenet artius ille,</l>
				<l n="228" rend="indent">Crescit et invito lentus in ore cibus. </l>
				<l n="229">Saepe dedi gemitus; et te — lasciva! — notavi</l>
				<l n="230" rend="indent">In gemitu risum non tenuisse meo.</l>
				<l n="231">Saepe mero volui flammam compescere, at illa</l>
				<l n="232" rend="indent">Crevit, et ebrietas ignis in igne fuit,</l>
				<l n="233">Multaque ne videam, versa cervice recumbo;</l>
				<l n="234" rend="indent">Sed revocas oculos protinus ipsa meos.</l>
				<l n="235">Quid faciam, dubito; dolor est meus illa videre,</l>
				<l n="236" rend="indent">Sed dolor a facie maior abesse tua. <milestone ed="p" n="237" rend="indent" unit="carte"/></l>
				<l n="237">Qua licet et possum, luctor celare furorem;</l>
				<l n="238" rend="indent">Sed tamen apparet dissimulatus amor.</l>
				<l n="239">Nec tibi verba damus; sentis mea vulnera, sentis!</l>
				<l n="240" rend="indent">Atque utinam soli sint ea nota tibi!</l>
				<l n="241">A, quotiens lacrimis venientibus ora reflexi,</l>
				<l n="242" rend="indent">Ne causam fletus quaereret ille mei!</l>
				<l n="243">A, quotiens aliquem narravi potus amorem,</l>
				<l n="244" rend="indent">Ad vulnus referens singula verba meum,</l>
				<l n="245">Indiciumque mei ficto sub nomine feci!</l>
				<l n="246" rend="indent">Ille ego, si nescis, verus amator eram.</l>
				<l n="247">Quin etiam, ut possem verbis petulantius uti,</l>
				<l n="248" rend="indent">Non semel ebrietas est simulata mihi.</l>
				<l n="249">Prodita sunt, memini, tunica tua pectora laxa</l>
				<l n="250" rend="indent">Atque oculis aditum nuda dedere meis — </l>
				<l n="251">Pectora vel puris nivibus vel lacte tuamve</l>
				<l n="252" rend="indent">Complexo matrem candidiora Iove.</l>
				<l n="253">Dum stupeo visis — nam pocula forte tenebam — </l>
				<l n="254" rend="indent">Tortilis a digitis excidit ansa meis.</l>
				<l n="255">Oscula si natae dederas, ego protinus illa</l>
				<l n="256" rend="indent">Hermiones tenero laetus ab ore tuli. </l>
				<l n="257">Et modo cantabam veteres resupinus amores,</l>
				<l n="258" rend="indent">Et modo per nutum signa tegenda dabam.</l>
				<l n="259">Et comitum primas, Clymenen Aethramque, tuarum</l>
				<l n="260" rend="indent">Ausus sum blandis nuper adire sonis,</l>
				<l n="261">Quae mihi non aliud, quam formidare, locutae</l>
				<l n="262" rend="indent">Orantis medias deseruere preces.</l>
				<l n="263">Di facerent, pretium magni certaminis esses,</l>
				<l n="264" rend="indent">Teque suo posset victor habere toro! — </l>
				<l n="265">Ut tulit Hippomenes Schoeneida praemia cursus,</l>
				<l n="266" rend="indent">Venit ut in Phrygios Hippodamia sinus,</l>
				<l n="267">Ut ferus Alcides Acheloia cornua fregit,</l>
				<l n="268" rend="indent">Dum petit amplexus, Deianira, tuos.</l>
				<l n="269">Nostra per has leges audacia fortiter isset,</l>
				<l n="270" rend="indent">Teque mei scires esse laboris opus.</l>
				<l n="271">Nunc mihi nil superest nisi te, formosa, precari,</l>
				<l n="272" rend="indent">Amplectique tuos, si patiare, pedes.</l>
				<l n="273">O decus, o praesens geminorum gloria fratrum,</l>
				<l n="274" rend="indent">O Iove digna viro, ni Iove nata fores,</l>
				<l n="275">Aut ego Sigeos repetam te coniuge portus,</l>
				<l n="276" rend="indent">Aut hic Taenaria contegar exul humo!</l>
				<l n="277">Non mea sunt summa leviter destricta sagitta</l>
				<l n="278" rend="indent">Pectora; descendit vulnus ad ossa meum!</l>
				<l n="279">Hoc mihi — nam repeto — fore, ut a caeleste sagitta</l>
				<l n="280" rend="indent">Figar, erat verax vaticinata soror.</l>
				<l n="281">Parce datum fatis, Helene, contemnere amorem — </l>
				<l n="282" rend="indent">Sic habeas faciles in tua vota deos!</l>
				<l n="283">Multa quidem subeunt; sed coram ut plura loquamur,</l>
				<l n="284" rend="indent">Excipe me lecto nocte silente tuo. </l>
				<l n="285">An pudet et metuis Venerem temerare maritam</l>
				<l n="286" rend="indent">Castaque legitimi fallere iura tori?</l>
				<l n="287">A, nimium simplex Helene, ne rustica dicam,</l>
				<l n="288" rend="indent">Hanc faciem culpa posse carere putas?</l>
				<l n="289">Aut faciem mutes aut sis non dura, necesse est;</l>
				<l n="290" rend="indent">Lis est cum forma magna pudicitiae.</l>
				<l n="291">Iuppiter his gaudet, gaudet Venus aurea furtis;</l>
				<l n="292" rend="indent">Haec tibi nempe patrem furta dedere Iovem.</l>
				<l n="293">Vix fieri, si sunt vires in semine morum,</l>
				<l n="294" rend="indent">Et Iovis et Ledae filia casta potest.</l>
				<l n="295">Casta tamen tum sis, cum te mea Troia tenebit,</l>
				<l n="296" rend="indent">Et tua sim, quaeso, crimina solus ego.</l>
				<l n="297">Nunc ea peccemus quae corriget hora iugalis,</l>
				<l n="298" rend="indent">Si modo promisit non mihi vana Venus! <milestone ed="p" n="299" rend="indent" unit="carte"/></l>
				<l n="299">Ipse tibi hoc suadet rebus, non voce, maritus,</l>
				<l n="300" rend="indent">Neve sui furtis hospitis obstet, abest.</l>
				<l n="301">Non habuit tempus, quo Cresia regna videret,</l>
				<l n="302" rend="indent">Aptius — o mira calliditate virum!</l>
				<l n="303">'Res, et ut Idaei mando tibi,' dixit iturus,</l>
				<l n="304" rend="indent">'Curam pro nobis hospitis, uxor, agas.'</l>
				<l n="305">Neclegis absentis, testor, mandata mariti!</l>
				<l n="306" rend="indent">Cura tibi non est hospitis ulla tui.</l>
				<l n="307">Huncine tu speras, hominem sine pectore, dotes</l>
				<l n="308" rend="indent">Posse satis formae, Tyndari, nosse tuae?</l>
				<l n="309">Falleris — ignorat; nec, si bona magna putaret,</l>
				<l n="310" rend="indent">Quae tenet, externo crederet illa viro.</l>
				<l n="311">Ut te nec mea vox nec te meus incitet ardor,</l>
				<l n="312" rend="indent">Cogimur ipsius commoditate frui — </l>
				<l n="313">Aut erimus stulti, sic ut superemus et ipsum,</l>
				<l n="314" rend="indent">Si tam securum tempus abibit iners. </l>
				<l n="315">Paene suis ad te manibus deducit amantem;</l>
				<l n="316" rend="indent">Utere mandantis simplicitate viri!</l>
				<l n="317">Sola iaces viduo tam longa nocte cubili;</l>
				<l n="318" rend="indent">In viduo iaceo solus et ipse toro.</l>
				<l n="319">Te mihi meque tibi communia gaudia iungant;</l>
				<l n="320" rend="indent">Candidior medio nox erit illa die.</l>
				<l n="321">Tunc ego iurabo quaevis tibi numina meque</l>
				<l n="322" rend="indent">Adstringam verbis in sacra vestra meis;</l>
				<l n="323">Tunc ego, si non est fallax fiducia nostri,</l>
				<l n="324" rend="indent">Efficiam praesens, ut mea regna petas.</l>
				<l n="325">Si pudet et metuis ne me videare secuta,</l>
				<l n="326" rend="indent">Ipse reus sine te criminis huius ero;</l>
				<l n="327">Nam sequar Aegidae factum fratrumque tuorum.</l>
				<l n="328" rend="indent">Exemplo tangi non propiore potes.</l>
				<l n="329">Te rapuit Theseus, geminas Leucippidas illi;</l>
				<l n="330" rend="indent">Quartus in exemplis adnumerabor ego.</l>
				<l n="331">Troica classis adest armis instructa virisque;</l>
				<l n="332" rend="indent">Iam facient celeres remus et aura vias.</l>
				<l n="333">Ibis Dardanias ingens regina per urbes,</l>
				<l n="334" rend="indent">Teque novam credet vulgus adesse deam,</l>
				<l n="335">Quaque feres gressus, adolebunt cinnama flammae,</l>
				<l n="336" rend="indent">Caesaque sanguineam victima planget humum.</l>
				<l n="337">Dona pater fratresque et cum genetrice sorores</l>
				<l n="338" rend="indent">Iliadesque omnes totaque Troia dabit.</l>
				<l n="339">Ei mihi! pars a me vix dicitur ulla futuri.</l>
				<l n="340" rend="indent">Plura feres, quam quae littera nostra refert. <milestone ed="p" n="341" rend="indent" unit="carte"/></l>
				<l n="341">Nec tu rapta time, ne nos fera bella sequantur,</l>
				<l n="342" rend="indent">Concitet et vires Graecia magna suas. </l>
				<l n="343">Tot prius abductis ecqua est repetita per arma?</l>
				<l n="344" rend="indent">Crede mihi, vanos res habet ista metus.</l>
				<l n="345">Nomine ceperunt Aquilonis Erechthida Thraces,</l>
				<l n="346" rend="indent">Et tuta a bello Bistonis ora fuit;</l>
				<l n="347">Phasida puppe nova vexit Pagasaeus Iason,</l>
				<l n="348" rend="indent">Laesa neque est Colcha Thessala terra manu.</l>
				<l n="349">Te quoque qui rapuit, rapuit Minoida Theseus;</l>
				<l n="350" rend="indent">Nulla tamen Minos Cretas ad arma vocat.</l>
				<l n="351">Terror in his ipso maior solet esse periclo,</l>
				<l n="352" rend="indent">Quaeque timere licet, pertimuisse pudet.</l>
				<l n="353">Finge tamen, si vis, ingens consurgere bellum — </l>
				<l n="354" rend="indent">Et mihi sunt vires, et mea tela nocent.</l>
				<l n="355">Nec minor est Asiae quam vestrae copia terrae;</l>
				<l n="356" rend="indent">Illa viris dives, dives abundat equis.</l>
				<l n="357">Nec plus Atrides animi Menelaus habebit</l>
				<l n="358" rend="indent">Quam Paris aut armis anteferendus erit.</l>
				<l n="359">Paene puer caesis abducta armenta recepi,</l>
				<l n="360" rend="indent">Hostibus et causam nominis inde tuli;</l>
				<l n="361">Paene puer iuvenes vario certamine vici,</l>
				<l n="362" rend="indent">In quibus Ilioneus Deiphobusque fuit;</l>
				<l n="363">Neve putes, non me nisi comminus esse timendum,</l>
				<l n="364" rend="indent">Figitur in iusso nostra sagitta loco.</l>
				<l n="365">Num potes haec illi primae dare facta iuventae?</l>
				<l n="366" rend="indent">Instruere Atriden num potes arte mea?</l>
				<l n="367">Omnia si dederis, numquid dabis Hectora fratrem?</l>
				<l n="368" rend="indent">Unus is innumeri militis instar erit!</l>
				<l n="369">Quid valeam nescis, et te mea robora fallunt;</l>
				<l n="370" rend="indent">Ignoras, cui sis nupta futura viro. </l>
				<l n="371">Aut igitur nullo belli repetere tumultu,</l>
				<l n="372" rend="indent">Aut cedent Marti Dorica castra meo.</l>
				<l n="373">Nec tamen indigner pro tanta sumere ferrum</l>
				<l n="374" rend="indent">Coniuge. certamen praemia magna movent.</l>
				<l n="375">Tu quoque, si de te totus contenderit orbis,</l>
				<l n="376" rend="indent">Nomen ab aeterna posteritate feres</l>
				<l n="377">Spe modo non timida dis hinc egressa secundis;</l>
				<l n="378" rend="indent">Exige cum plena munera pacta fide.</l>
			</div>
			<div type="textpart" subtype="poem" n="17">
				<head>Helene Paridi</head>
				<l n="1">Nunc oculos tua cum violarit epistula nostros,</l>
				<l n="2" rend="indent">Non rescribendi gloria visa levis.</l>
				<l n="3">Ausus es hospitii temeratis advena sacris</l>
				<l n="4" rend="indent">Legitimam nuptae sollicitare fidem!</l>
				<l n="5">Scilicet idcirco ventosa per aequora vectum</l>
				<l n="6" rend="indent">Excepit portu Taenaris ora suo,</l>
				<l n="7">Nec tibi, diversa quamvis e gente venires,</l>
				<l n="8" rend="indent">Oppositas habuit regia nostra fores,</l>
				<l n="9">Esset ut officii merces iniuria tanti!</l>
				<l n="10" rend="indent">Qui sic intrabas, hospes an hostis eras?</l>
				<l n="11">Nec dubito, quin haec, cum sit tam iusta, vocetur</l>
				<l n="12" rend="indent">Rustica iudicio nostra querela tuo.</l>
				<l n="13">Rustica sim sane, dum non oblita pudoris,</l>
				<l n="14" rend="indent">Dumque tenor vitae sit sine labe meae.</l>
				<l n="15">Si non est ficto tristis mihi vultus in ore,</l>
				<l n="16" rend="indent">Nec sedeo duris torva superciliis,</l>
				<l n="17">Fama tamen clara est, et adhuc sine crimine vixi,</l>
				<l n="18" rend="indent">Et laudem de me nullus adulter habet. </l>
				<l n="19">Quo magis admiror, quae sit fiducia coepti,</l>
				<l n="20" rend="indent">Spemque tori dederit quae tibi causa mei.</l>
				<l n="21">An, quia vim nobis Neptunius attulit heros,</l>
				<l n="22" rend="indent">Rapta semel videor bis quoque digna rapi?</l>
				<l n="23">Crimen erat nostrum, si delenita fuissem;</l>
				<l n="24" rend="indent">Cum sim rapta, meum quid nisi nolle fuit?</l>
				<l n="25">Non tamen e facto fructum tulit ille petitum;</l>
				<l n="26" rend="indent">Excepto redii passa timore nihil.</l>
				<l n="27">Oscula luctanti tantummodo pauca protervus</l>
				<l n="28" rend="indent">Abstulit; ulterius nil habet ille mei.</l>
				<l n="29">Quae tua nequitia est, non his contenta fuisset — </l>
				<l n="30" rend="indent">Di melius! similis non fuit ille tui.</l>
				<l n="31">Reddidit intactam, minuitque modestia crimen,</l>
				<l n="32" rend="indent">Et iuvenem facti paenituisse patet;</l>
				<l n="33">Thesea paenituit, Paris ut succederet illi,</l>
				<l n="34" rend="indent">Ne quando nomen non sit in ore meum?</l>
				<l n="35">Nec tamen irascor — quis enim succenset amanti? — </l>
				<l n="36" rend="indent">Si modo, quem praefers, non simulatur amor.</l>
				<l n="37">Hoc quoque enim dubito — non quod fiducia desit,</l>
				<l n="38" rend="indent">Aut mea sit facies non bene nota mihi;</l>
				<l n="39">Sed quia credulitas damno solet esse puellis,</l>
				<l n="40" rend="indent">Verbaque dicuntur vestra carere fide.</l>
				<l n="41">At peccant aliae, matronaque rara pudica est.</l>
				<l n="42" rend="indent">Quis prohibet raris nomen inesse meum?</l>
				<l n="43">Nam mea quod visa est tibi mater idonea, cuius</l>
				<l n="44" rend="indent">Exemplo flecti me quoque posse putes,</l>
				<l n="45">Matris in admisso falsa sub imagine lusae</l>
				<l n="46" rend="indent">Error inest; pluma tectus adulter erat.</l>
				<l n="47">Nil ego, si peccem, possum nescisse, nec ullus</l>
				<l n="48" rend="indent">Error qui facti crimen obumbret erit. </l>
				<l n="49">Illa bene erravit vitiumque auctore redemit.</l>
				<l n="50" rend="indent">Felix in culpa quo Iove dicar ego? <milestone ed="p" n="51" rend="indent" unit="carte"/></l>
				<l n="51">Sed genus et proavos et regia nomina iactas.</l>
				<l n="52" rend="indent">Clara satis domus haec nobilitate sua est.</l>
				<l n="53">Iuppiter ut soceri proavus taceatur et omne</l>
				<l n="54" rend="indent">Tantalidae Pelopis Tyndareique decus,</l>
				<l n="55">Dat mihi Leda Iovem cygno decepta parentem,</l>
				<l n="56" rend="indent">Quae falsam gremio credula fovit avem.</l>
				<l n="57">I nunc et Phrygiae late primordia gentis</l>
				<l n="58" rend="indent">Cumque suo Priamum Laumedonte refer!</l>
				<l n="59">Quos ego suspicio; sed qui tibi gloria magna est</l>
				<l n="60" rend="indent">Quintus, is a nostro nomine primus erit.</l>
				<l n="61">Sceptra tuae quamvis rear esse potentia terrae,</l>
				<l n="62" rend="indent">Non tamen haec illis esse minora puto.</l>
				<l n="63">Si iam divitiis locus hic numeroque virorum</l>
				<l n="64" rend="indent">Vincitur, at certe barbara terra tua est.</l>
				<l n="65">Munera tanta quidem promittit epistula dives</l>
				<l n="66" rend="indent">Ut possint ipsas illa movere deas;</l>
				<l n="67">Sed si iam vellem fines transire pudoris,</l>
				<l n="68" rend="indent">Tu melior culpae causa futurus eras.</l>
				<l n="69">Aut ego perpetuo famam sine labe tenebo,</l>
				<l n="70" rend="indent">Aut ego te potius quam tua dona sequar;</l>
				<l n="71">Utque ea non sperno, sic acceptissima semper</l>
				<l n="72" rend="indent">Munera sunt, auctor quae pretiosa facit.</l>
				<l n="73">Plus multo est, quod amas, quod sum tibi causa laboris,</l>
				<l n="74" rend="indent">Quod per tam longas spes tua venit aquas. </l>
				<l n="75">Illa quoque, adposita quae nunc facis, inprobe, mensa,</l>
				<l n="76" rend="indent">Quamvis experiar dissimulare, noto — </l>
				<l n="77">Cum modo me spectas oculis, lascive, protervis,</l>
				<l n="78" rend="indent">Quos vix instantes lumina nostra ferunt,</l>
				<l n="79">Et modo suspiras, modo pocula proxima nobis</l>
				<l n="80" rend="indent">Sumis, quaque bibi, tu quoque parte bibis.</l>
				<l n="81">A, quotiens digitis, quotiens ego tecta notavi</l>
				<l n="82" rend="indent">Signa supercilio paene loquente dari!</l>
				<l n="83">Et saepe extimui ne vir meus illa videret,</l>
				<l n="84" rend="indent">Non satis occultis erubuique notis!</l>
				<l n="85">Saepe vel exiguo vel nullo murmure dixi:</l>
				<l n="86" rend="indent">'Nil pudet hunc.' nec vox haec mea falsa fuit.</l>
				<l n="87">Orbe quoque in mensae legi sub nomine nostro,</l>
				<l n="88" rend="indent">Quod deducta mero littera fecit, amo.</l>
				<l n="89">Credere me tamen hoc oculo renuente negavi — </l>
				<l n="90" rend="indent">Ei mihi, iam didici sic ego posse loqui!</l>
				<l n="91">His ego blanditiis, si peccatura fuissem,</l>
				<l n="92" rend="indent">Flecterer; his poterant pectora nostra capi.</l>
				<l n="93">Est quoque, confiteor, facies tibi rara, potestque</l>
				<l n="94" rend="indent">Velle sub amplexus ire puella tuos;</l>
				<l n="95">Altera vel potius felix sine crimine fiat,</l>
				<l n="96" rend="indent">Quam cadat externo noster amore pudor.</l>
				<l n="97">Disce modo exemplo formosis posse carere;</l>
				<l n="98" rend="indent">Est virtus placitis abstinuisse bonis.</l>
				<l n="99">Quam multos credis iuvenes optare quod optas,</l>
				<l n="100" rend="indent">Qui sapiant? oculos an Paris unus habes?</l>
				<l n="101">Non tu plus cernis, sed plus temerarius audes:</l>
				<l n="102" rend="indent">Nec tibi plus cordis, sed nimis oris, adest. <milestone ed="p" n="103" rend="indent" unit="carte"/></l>
				<l n="103">Tunc ego te vellem celeri venisse carina,</l>
				<l n="104" rend="indent">Cum mea virginitas mille petita procis;</l>
				<l n="105">Si te vidissem, primus de mille fuisses.</l>
				<l n="106" rend="indent">Iudicio veniam vir dabit ipse meo.</l>
				<l n="107">Ad possessa venis praeceptaque gaudia, serus;</l>
				<l n="108" rend="indent">Spes tua lenta fuit; quod petis, alter habet.</l>
				<l n="109">Ut tamen optarim fieri tua Troica coniunx,</l>
				<l n="110" rend="indent">Invitam sic me nec Menelaus habet.</l>
				<l n="111">Desine molle, precor, verbis convellere pectus,</l>
				<l n="112" rend="indent">Neve mihi, quam te dicis amare, noce;</l>
				<l n="113">Sed sine quam tribuit sortem fortuna tueri,</l>
				<l n="114" rend="indent">Nec spolium nostri turpe pudoris ave!</l>
				<l n="115">At Venus hoc pacta est, et in altae vallibus Idae</l>
				<l n="116" rend="indent">Tres tibi se nudas exhibuere deae,</l>
				<l n="117">Unaque cum regnum, belli daret altera laudem,</l>
				<l n="118" rend="indent">'Tyndaridis coniunx,' tertia dixit, 'eris!'</l>
				<l n="119">Credere vix equidem caelestia corpora possum</l>
				<l n="120" rend="indent">Arbitrio formam supposuisse tuo,</l>
				<l n="121">Utque sit hoc verum, certe pars altera ficta est,</l>
				<l n="122" rend="indent">Iudicii pretium qua data dicor ego.</l>
				<l n="123">Non est tanta mihi fiducia corporis, ut me</l>
				<l n="124" rend="indent">Maxima teste dea dona fuisse putem.</l>
				<l n="125">Contenta est oculis hominum mea forma probari;</l>
				<l n="126" rend="indent">Laudatrix Venus est invidiosa mihi.</l>
				<l n="127">Sed nihil infirmo; faveo quoque laudibus istis — </l>
				<l n="128" rend="indent">Nam, mens, vox quare, quod cupit esse, neget?</l>
				<l n="129">Nec tu succense, nimium mihi creditus aegre;</l>
				<l n="130" rend="indent">Tarda solet magnis rebus inesse fides. </l>
				<l n="131">Prima mea est igitur Veneri placuisse voluptas;</l>
				<l n="132" rend="indent">Proxima, me visam praemia summa tibi,</l>
				<l n="133">Nec te Palladios nec te Iunonis honores</l>
				<l n="134" rend="indent">Auditis Helenae praeposuisse bonis.</l>
				<l n="135">Ergo ego sum virtus, ego sum tibi nobile regnum!</l>
				<l n="136" rend="indent">Ferrea sim, si non hoc ego pectus amem.</l>
				<l n="137">Ferrea, crede mihi, non sum; sed amare repugno</l>
				<l n="138" rend="indent">Illum, quem fieri vix puto posse meum.</l>
				<l n="139">Quid bibulum curvo proscindere litus aratro,</l>
				<l n="140" rend="indent">Spemque sequi coner quam locus ipse negat?</l>
				<l n="141">Sum rudis ad Veneris furtum, nullaque fidelem — </l>
				<l n="142" rend="indent">Di mihi sunt testes — lusimus arte virum.</l>
				<l n="143">Nunc quoque, quod tacito mando mea verba libello,</l>
				<l n="144" rend="indent">Fungitur officio littera nostra novo.</l>
				<l n="145">Felices, quibus usus adest! ego nescia rerum</l>
				<l n="146" rend="indent">Difficilem culpae suspicor esse viam.</l>
				<l n="147">Ipse malo metus est; iam nunc confundor, et omnes</l>
				<l n="148" rend="indent">In nostris oculos vultibus esse reor.</l>
				<l n="149">Nec reor hoc falso; sensi mala murmura vulgi,</l>
				<l n="150" rend="indent">Et quasdam voces rettulit Aethra mihi.</l>
				<l n="151">At tu dissimula, nisi si desistere mavis!</l>
				<l n="152" rend="indent">Sed cur desistas? dissimulare potes.</l>
				<l n="153">Lude, sed occulte! maior, non maxima, nobis</l>
				<l n="154" rend="indent">Est data libertas, quod Menelaus abest.</l>
				<l n="155">Ille quidem procul est, ita re cogente, profectus;</l>
				<l n="156" rend="indent">Magna fuit subitae iustaque causa viae — </l>
				<l n="157">Aut mihi sic visum est. ego, cum dubitaret an iret,</l>
				<l n="158" rend="indent">'Quam primum,' dixi, 'fac rediturus eas!' <milestone ed="p" n="159" rend="indent" unit="carte"/></l>
				<l n="159">Omine laetatus dedit oscula, 'res' que 'domusque</l>
				<l n="160" rend="indent">Et tibi sit curae Troicus hospes,' ait. </l>
				<l n="161">Vix tenui risum, quem dum conpescere luctor,</l>
				<l n="162" rend="indent">Nil illi potui dicere praeter 'erit.'</l>
				<l n="163">Vela quidem Creten ventis dedit ille secundis;</l>
				<l n="164" rend="indent">Sed tu non ideo cuncta licere puta!</l>
				<l n="165">Sic meus hinc vir abest ut me custodiat absens — </l>
				<l n="166" rend="indent">An nescis longas regibus esse manus?</l>
				<l n="167">Forma quoque est oneri; nam quo constantius ore</l>
				<l n="168" rend="indent">Laudamur vestro, iustius ille timet.</l>
				<l n="169">Quae iuvat, ut nunc est, eadem mihi gloria damno est,</l>
				<l n="170" rend="indent">Et melius famae verba dedisse fuit.</l>
				<l n="171">Nec, quod abest hic me tecum, mirare, relicta;</l>
				<l n="172" rend="indent">Moribus et vitae credidit ille meae.</l>
				<l n="173">De facie metuit, vitae confidit, et illum</l>
				<l n="174" rend="indent">Securum probitas, forma timere facit.</l>
				<l n="175">Tempora ne pereant ultro data praecipis, utque</l>
				<l n="176" rend="indent">Simplicis utamur commoditate viri.</l>
				<l n="177">Et libet et timeo, nec adhuc exacta voluntas</l>
				<l n="178" rend="indent">Est satis; in dubio pectora nostra labant.</l>
				<l n="179">Et vir abest nobis, et tu sine coniuge dormis,</l>
				<l n="180" rend="indent">Inque vicem tua me, te mea forma capit;</l>
				<l n="181">Et longae noctes, et iam sermone coimus,</l>
				<l n="182" rend="indent">Et tu, me miseram! blandus, et una domus.</l>
				<l n="183">Et peream, si non invitant omnia culpam;</l>
				<l n="184" rend="indent">Nescio quo tardor sed tamen ipsa metu!</l>
				<l n="185">Quod male persuades, utinam bene cogere posses!</l>
				<l n="186" rend="indent">Vi mea rusticitas excutienda fuit. </l>
				<l n="187">Utilis interdum est ipsis iniuria passis.</l>
				<l n="188" rend="indent">Sic certe felix esse coacta forem.</l>
				<l n="189">Dum novus est, potius coepto pugnemus amori!</l>
				<l n="190" rend="indent">Flamma recens parva sparsa residit aqua.</l>
				<l n="191">Certus in hospitibus non est amor; errat, ut ipsi,</l>
				<l n="192" rend="indent">Cumque nihil speres firmius esse, fugit.</l>
				<l n="193">Hypsipyle testis, testis Minoia virgo est,</l>
				<l n="194" rend="indent">In non exhibitis utraque lusa toris.</l>
				<l n="195">Tu quoque dilectam multos, infide, per annos</l>
				<l n="196" rend="indent">Diceris Oenonen destituisse tuam.</l>
				<l n="197">Nec tamen ipse negas; et nobis omnia de te</l>
				<l n="198" rend="indent">Quaerere, si nescis, maxima cura fuit.</l>
				<l n="199">Adde, quod, ut cupias constans in amore manere,</l>
				<l n="200" rend="indent">Non potes. expediunt iam tua vela Phryges;</l>
				<l n="201">Dum loqueris mecum, dum nox sperata paratur,</l>
				<l n="202" rend="indent">Qui ferat in patriam, iam tibi ventus erit.</l>
				<l n="203">Cursibus in mediis novitatis plena relinques</l>
				<l n="204" rend="indent">Gaudia; cum ventis noster abibit amor.</l>
				<l n="205">An sequar, ut suades, laudataque Pergama visam</l>
				<l n="206" rend="indent">Pronurus et magni Laumedontis ero?</l>
				<l n="207">Non ita contemno volucris praeconia famae,</l>
				<l n="208" rend="indent">Ut probris terras inpleat illa meis.</l>
				<l n="209">Quid de me poterit Sparte, quid Achaia tota,</l>
				<l n="210" rend="indent">Quid gentes Asiae, quid tua Troia loqui?</l>
				<l n="211">Quid Priamus de me, Priami quid sentiet uxor,</l>
				<l n="212" rend="indent">Totque tui fratres Dardanidesque nurus?</l>
				<l n="213">Tu quoque, qui poteris fore me sperare fidelem,</l>
				<l n="214" rend="indent">Et non exemplis anxius esse tuis? <milestone ed="p" n="215" rend="indent" unit="carte"/></l>
				<l n="215">Quicumque Iliacos intraverit advena portus,</l>
				<l n="216" rend="indent">Is tibi solliciti causa timoris erit.</l>
				<l n="217">Ipse mihi quotiens iratus 'adultera!' dices,</l>
				<l n="218" rend="indent">Oblitus nostro crimen inesse tuum!</l>
				<l n="219">Delicti fies idem reprehensor et auctor.</l>
				<l n="220" rend="indent">Terra, precor, vultus obruat ante meos!</l>
				<l n="221">At fruar Iliacis opibus cultuque beato,</l>
				<l n="222" rend="indent">Donaque promissis uberiora feram;</l>
				<l n="223">Purpura nempe mihi pretiosaque texta dabuntur,</l>
				<l n="224" rend="indent">Congestoque auri pondere dives ero!</l>
				<l n="225">Da veniam fassae — non sunt tua munera tanti;</l>
				<l n="226" rend="indent">Nescio quo tellus me tenet ista modo.</l>
				<l n="227">Quis mihi, si laedar, Phrygiis succurret in oris?</l>
				<l n="228" rend="indent">Unde petam fratres, unde parentis opem?</l>
				<l n="229">Omnia Medeae fallax promisit Iason — </l>
				<l n="230" rend="indent">Pulsa est Aesonia num minus illa domo?</l>
				<l n="231">Non erat Aeetes, ad quem despecta rediret,</l>
				<l n="232" rend="indent">Non Idyia parens Chalciopeve soror.</l>
				<l n="233">Tale nihil timeo — sed nec Medea timebat!</l>
				<l n="234" rend="indent">Fallitur augurio spes bona saepe suo.</l>
				<l n="235">Omnibus invenies, quae nunc iactantur in alto,</l>
				<l n="236" rend="indent">Navibus a portu lene fuisse fretum.</l>
				<l n="237">Fax quoque me terret, quam se peperisse cruentam</l>
				<l n="238" rend="indent">Ante diem partus est tua visa parens;</l>
				<l n="239">Et vatum timeo monitus, quos igne Pelasgo</l>
				<l n="240" rend="indent">Ilion arsurum praemonuisse ferunt.</l>
				<l n="241">Utque favet Cytherea tibi, quia vicit habetque</l>
				<l n="242" rend="indent">Parta per arbitrium bina tropaea tuum,</l>
				<l n="243">Sic illas vereor, quae, si tua gloria vera est,</l>
				<l n="244" rend="indent">Iudice te causam non tenuere duae; </l>
				<l n="245">Nec dubito, quin, te si prosequar, arma parentur.</l>
				<l n="246" rend="indent">Ibit per gladios, ei mihi! noster amor.</l>
				<l n="247">An fera Centauris indicere bella coegit</l>
				<l n="248" rend="indent">Atracis Haemonios Hippodamia viros — </l>
				<l n="249">Tu fore tam iusta lentum Menelaon in ira</l>
				<l n="250" rend="indent">Et geminos fratres Tyndareumque putas?</l>
				<l n="251">Quod bene te iactes et fortia facta loquaris,</l>
				<l n="252" rend="indent">A verbis facies dissidet ista tuis.</l>
				<l n="253">Apta magis Veneri, quam sunt tua corpora Marti.</l>
				<l n="254" rend="indent">Bella gerant fortes, tu, Pari, semper ama!</l>
				<l n="255">Hectora, quem laudas, pro te pugnare iubeto;</l>
				<l n="256" rend="indent">Militia est operis altera digna tuis.</l>
				<l n="257">His ego, si saperem pauloque audacior essem,</l>
				<l n="258" rend="indent">Uterer; utetur, siqua puella sapit — </l>
				<l n="259">Aut ego deposito sapiam fortasse pudore</l>
				<l n="260" rend="indent">Et dabo cunctatas tempore victa manus.</l>
				<l n="261">Quod petis, ut furtim praesentes ista loquamur,</l>
				<l n="262" rend="indent">Scimus, quid captes conloquiumque voces;</l>
				<l n="263">Sed nimium properas, et adhuc tua messis in herba est.</l>
				<l n="264" rend="indent">Et mora sit voto forsan amica tuo.</l>
				<l n="265">Hactenus; arcanum furtivae conscia mentis</l>
				<l n="266" rend="indent">Littera iam lasso pollice sistat opus.</l>
				<l n="267">Cetera per socias Clymenen Aethramque loquamur,</l>
				<l n="268" rend="indent">Quae mihi sunt comites consiliumque duae. </l>
			</div>
			<div type="textpart" subtype="poem" n="18">
				<head>Leander Heroni</head>
				<l n="1">Mittit Abydenus, quam mallet ferre, salutem,</l>
				<l n="2" rend="indent">Si cadat unda maris, Sesti puella, tibi.</l>
				<l n="3">Si mihi di faciles, si sunt in amore secundi,</l>
				<l n="4" rend="indent">Invitis oculis haec mea verba leges.</l>
				<l n="5">Sed non sunt faciles; nam cur mea vota morantur</l>
				<l n="6" rend="indent">Currere me nota nec patiuntur aqua?</l>
				<l n="7">Ipsa vides caelum pice nigrius et freta ventis</l>
				<l n="8" rend="indent">Turbida perque cavas vix adeunda rates.</l>
				<l n="9">Unus, et hic audax, a quo tibi littera nostra</l>
				<l n="10" rend="indent">Redditur, e portu navita movit iter;</l>
				<l n="11">Adscensurus eram, nisi quod, cum vincula prorae</l>
				<l n="12" rend="indent">Solveret, in speculis omnis Abydos erat.</l>
				<l n="13">Non poteram celare meos, velut ante, parentes,</l>
				<l n="14" rend="indent">Quemque tegi volumus, non latuisset amor.</l>
				<l n="15">Protinus haec scribens, 'felix, i, littera!' dixi,</l>
				<l n="16" rend="indent">'Iam tibi formosam porriget illa manum.</l>
				<l n="17">Forsitan admotis etiam tangere labellis,</l>
				<l n="18" rend="indent">Rumpere dum niveo vincula dente volet.'</l>
				<l n="19">Talibus exiguo dictis mihi murmure verbis,</l>
				<l n="20" rend="indent">Cetera cum charta dextra locuta mea est.</l>
				<l n="21">At quanto mallem, quam scriberet, illa nataret,</l>
				<l n="22" rend="indent">Meque per adsuetas sedula ferret aquas!</l>
				<l n="23">Aptior illa quidem placido dare verbera ponto;</l>
				<l n="24" rend="indent">Est tamen et sensus apta ministra mei. </l>
				<l n="25">Septima nox agitur, spatium mihi longius anno,</l>
				<l n="26" rend="indent">Sollicitum raucis ut mare fervet aquis.</l>
				<l n="27">His ego si vidi mulcentem pectora somnum</l>
				<l n="28" rend="indent">Noctibus, insani sit mora longa freti!</l>
				<l n="29">Rupe sedens aliqua specto tua litora tristis</l>
				<l n="30" rend="indent">Et, quo non possum corpore, mente feror.</l>
				<l n="31">Lumina quin etiam summa vigilantia turre</l>
				<l n="32" rend="indent">Aut videt aut acies nostra videre putat.</l>
				<l n="33">Ter mihi deposita est in sicca vestis harena;</l>
				<l n="34" rend="indent">Ter grave temptavi carpere nudus iter — </l>
				<l n="35">Obstitit inceptis tumidum iuvenalibus aequor,</l>
				<l n="36" rend="indent">Mersit et adversis ora natantis aquis.</l>
				<l n="37">At tu, de rapidis inmansuetissime ventis,</l>
				<l n="38" rend="indent">Quid mecum certa proelia mente geris?</l>
				<l n="39">In me, si nescis, Borea, non aequora, saevis!</l>
				<l n="40" rend="indent">Quid faceres, esset ni tibi notus amor?</l>
				<l n="41">Tam gelidus quod sis, num te tamen, inprobe, quondam</l>
				<l n="42" rend="indent">Ignibus Actaeis incaluisse negas?</l>
				<l n="43">Gaudia rapturo siquis tibi claudere vellet</l>
				<l n="44" rend="indent">Aerios aditus, quo paterere modo?</l>
				<l n="45">Parce, precor, facilemque move moderatius auram — </l>
				<l n="46" rend="indent">Imperet Hippotades sic tibi triste nihil!</l>
				<l n="47">Vana peto; precibusque meis obmurmurat ipse</l>
				<l n="48" rend="indent">Quasque quatit, nulla parte coercet aquas.</l>
				<l n="49">Nunc daret audaces utinam mihi Daedalus alas — </l>
				<l n="50" rend="indent">Icarium quamvis hinc prope litus abest! <milestone ed="p" n="51" rend="indent" unit="carte"/></l>
				<l n="51">Quidquid erit, patiar, liceat modo corpus in auras</l>
				<l n="52" rend="indent">Tollere, quod dubia saepe pependit aqua. </l>
				<l n="53">Interea, dum cuncta negant ventique fretumque,</l>
				<l n="54" rend="indent">Mente agito furti tempora prima mei.</l>
				<l n="55">Nox erat incipiens — namque est meminisse voluptas — </l>
				<l n="56" rend="indent">Cum foribus patriis egrediebar amans.</l>
				<l n="57">Nec mora, deposito pariter cum veste timore</l>
				<l n="58" rend="indent">Iactabam liquido bracchia lenta mari.</l>
				<l n="59">Luna fere tremulum praebebat lumen eunti</l>
				<l n="60" rend="indent">Ut comes in nostras officiosa vias.</l>
				<l n="61">Hanc ego suspiciens, 'faveas, dea candida,' dixi,</l>
				<l n="62" rend="indent">'Et subeant animo Latmia saxa tuo!</l>
				<l n="63">Non sinit Endymion te pectoris esse severi.</l>
				<l n="64" rend="indent">Flecte, precor, vultus ad mea furta tuos!</l>
				<l n="65">Tu dea mortalem caelo delapsa petebas;</l>
				<l n="66" rend="indent">Vera loqui liceat! — quam sequor ipsa dea est.</l>
				<l n="67">Neu referam mores caelesti pectore dignos,</l>
				<l n="68" rend="indent">Forma nisi in veras non cadit illa deas.</l>
				<l n="69">A Veneris facie non est prior ulla tuaque;</l>
				<l n="70" rend="indent">Neve meis credas vocibus, ipsa vide!</l>
				<l n="71">Quantum, cum fulges radiis argentea puris,</l>
				<l n="72" rend="indent">Concedunt flammis sidera cuncta tuis,</l>
				<l n="73">Tanto formosis formosior omnibus illa est.</l>
				<l n="74" rend="indent">Si dubitas, caecum, Cynthia, lumen habes.'</l>
				<l n="75">Haec ego, vel certe non his diversa, locutus</l>
				<l n="76" rend="indent">Per mihi cedentes sponte ferebar aquas.</l>
				<l n="77">Unda repercussae radiabat imagine lunae,</l>
				<l n="78" rend="indent">Et nitor in tacita nocte diurnus erat;</l>
				<l n="79">Nullaque vox usquam, nullum veniebat ad aures</l>
				<l n="80" rend="indent">Praeter dimotae corpore murmur aquae.</l>
				<l n="81">Alcyones solae, memores Ceycis amati,</l>
				<l n="82" rend="indent">Nescio quid visae sunt mihi dulce queri. </l>
				<l n="83">Iamque fatigatis umero sub utroque lacertis</l>
				<l n="84" rend="indent">Fortiter in summas erigor altus aquas.</l>
				<l n="85">Ut procul aspexi lumen, 'meus ignis in illo est:</l>
				<l n="86" rend="indent">Illa meum,' dixi, 'litora lumen habent!'</l>
				<l n="87">Et subito lassis vires rediere lacertis,</l>
				<l n="88" rend="indent">Visaque, quam fuerat, mollior unda mihi.</l>
				<l n="89">Frigora ne possim gelidi sentire profundi,</l>
				<l n="90" rend="indent">Qui calet in cupido pectore, praestat amor.</l>
				<l n="91">Quo magis accedo propioraque litora fiunt,</l>
				<l n="92" rend="indent">Quoque minus restat, plus libet ire mihi.</l>
				<l n="93">Cum vero possum cerni quoque, protinus addis</l>
				<l n="94" rend="indent">Spectatrix animos, ut valeamque facis.</l>
				<l n="95">Nunc etiam nando dominae placuisse laboro,</l>
				<l n="96" rend="indent">Atque oculis iacto bracchia nostra tuis.</l>
				<l n="97">Te tua vix prohibet nutrix descendere in altum — </l>
				<l n="98" rend="indent">Hoc quoque enim vidi, nec mihi verba dabam.</l>
				<l n="99">Nec tamen effecit, quamvis retinebat euntem,</l>
				<l n="100" rend="indent">Ne fieret prima pes tuus udus aqua.</l>
				<l n="101">Excipis amplexu feliciaque oscula iungis — </l>
				<l n="102" rend="indent">Oscula, di magni, trans mare digna peti! — </l>
				<l n="103">Eque tuis demptos umeris mihi tradis amictus,</l>
				<l n="104" rend="indent">Et madidam siccas aequoris imbre comam.</l>
				<l n="105">Cetera nox et nos et turris conscia novit,</l>
				<l n="106" rend="indent">Quodque mihi lumen per vada monstrat iter.</l>
				<l n="107">Non magis illius numerari gaudia noctis</l>
				<l n="108" rend="indent">Hellespontiaci quam maris alga potest;</l>
				<l n="109">Quo brevius spatium nobis ad furta dabatur,</l>
				<l n="110" rend="indent">Hoc magis est cautum, ne foret illud iners. <milestone ed="p" n="111" rend="indent" unit="carte"/></l>
				<l n="111">Iamque fugatura Tithoni coniuge noctem</l>
				<l n="112" rend="indent">Praevius Aurorae Lucifer ortus erat; </l>
				<l n="113">Oscula congerimus properata sine ordine raptim</l>
				<l n="114" rend="indent">Et querimur parvas noctibus esse moras.</l>
				<l n="115">Atque ita cunctatus monitu nutricis amaro</l>
				<l n="116" rend="indent">Frigida deserta litora turre peto.</l>
				<l n="117">Digredimur flentes, repetoque ego virginis aequor</l>
				<l n="118" rend="indent">Respiciens dominam, dum licet, usque meam.</l>
				<l n="119">Siqua fides vero est, veniens hinc esse natator,</l>
				<l n="120" rend="indent">Cum redeo, videor naufragus esse mihi.</l>
				<l n="121">Hoc quoque, si credes: ad te via prona videtur;</l>
				<l n="122" rend="indent">A te cum redeo, clivus inertis aquae.</l>
				<l n="123">Invitus repeto patriam — quis credere possit?</l>
				<l n="124" rend="indent">Invitus certe nunc moror urbe mea.</l>
				<l n="125">Ei mihi! cur animis iuncti secernimur undis,</l>
				<l n="126" rend="indent">Unaque mens, tellus non habet una duos?</l>
				<l n="127">Vel tua me Sestos, vel te mea sumat Abydos;</l>
				<l n="128" rend="indent">Tam tua terra mihi, quam tibi nostra placet.</l>
				<l n="129">Cur ego confundor, quotiens confunditur aequor?</l>
				<l n="130" rend="indent">Cur mihi, causa levis, ventus obesse potest?</l>
				<l n="131">Iam nostros curvi norunt delphines amores,</l>
				<l n="132" rend="indent">Ignotum nec me piscibus esse reor.</l>
				<l n="133">Iam patet attritus solitarum limes aquarum,</l>
				<l n="134" rend="indent">Non aliter multa quam via pressa rota.</l>
				<l n="135">Quod mihi non esset nisi sic iter, ante querebar;</l>
				<l n="136" rend="indent">At nunc per ventos hoc quoque deesse queror.</l>
				<l n="137">Fluctibus inmodicis Athamantidos aequora canent,</l>
				<l n="138" rend="indent">Vixque manet portu tuta carina suo;</l>
				<l n="139">Hoc mare, cum primum de virgine nomina mersa,</l>
				<l n="140" rend="indent">Quae tenet, est nanctum, tale fuisse puto.</l>
				<l n="141">Est satis amissa locus hic infamis ab Helle,</l>
				<l n="142" rend="indent">Utque mihi parcat, nomine crimen habet. </l>
				<l n="143">Invideo Phrixo, quem per freta tristia tutum</l>
				<l n="144" rend="indent">Aurea lanigero vellere vexit ovis;</l>
				<l n="145">Nec tamen officium pecoris navisve requiro,</l>
				<l n="146" rend="indent">Dummodo, quas findam corpore, dentur aquae.</l>
				<l n="147">Parte egeo nulla; fiat modo copia nandi,</l>
				<l n="148" rend="indent">Idem navigium, navita, vector ero!</l>
				<l n="149">Nec sequor aut Helicen, aut, qua Tyros utitur, Arcton;</l>
				<l n="150" rend="indent">Publica non curat sidera noster amor.</l>
				<l n="151">Andromedan alius spectet claramque Coronam,</l>
				<l n="152" rend="indent">Quaeque micat gelido Parrhasis Ursa polo;</l>
				<l n="153">At mihi, quod Perseus et cum Iove Liber amarunt,</l>
				<l n="154" rend="indent">Indicium dubiae non placet esse viae.</l>
				<l n="155">Est aliud lumen, multo mihi certius istis,</l>
				<l n="156" rend="indent">Non errat tenebris quo duce noster amor;</l>
				<l n="157">Hoc ego dum spectem, Colchos et in ultima Ponti,</l>
				<l n="158" rend="indent">Quaque viam fecit Thessala pinus, eam,</l>
				<l n="159">Et iuvenem possim superare Palaemona nando</l>
				<l n="160" rend="indent">Morsaque quem subito reddidit herba deum.</l>
				<l n="161">Saepe per adsiduos languent mea bracchia motus,</l>
				<l n="162" rend="indent">Vixque per inmensas fessa trahuntur aquas.</l>
				<l n="163">His ego cum dixi: 'pretium non vile laboris,</l>
				<l n="164" rend="indent">Iam dominae vobis colla tenenda dabo,'</l>
				<l n="165">Protinus illa valent, atque ad sua praemia tendunt,</l>
				<l n="166" rend="indent">Ut celer Eleo carcere missus equus. <milestone ed="p" n="167" rend="indent" unit="carte"/></l>
				<l n="167">Ipse meos igitur servo, quibus uror, amores</l>
				<l n="168" rend="indent">Teque, magis caelo digna puella, sequor.</l>
				<l n="169">Digna quidem caelo es — sed adhuc tellure morare,</l>
				<l n="170" rend="indent">Aut dic, ad superos et mihi qua sit iter! </l>
				<l n="171">Hic es, et exigue misero contingis amanti,</l>
				<l n="172" rend="indent">Cumque mea fiunt turbida mente freta.</l>
				<l n="173">Quid mihi, quod lato non separor aequore, prodest?</l>
				<l n="174" rend="indent">Num minus haec nobis tam brevis obstat aqua?</l>
				<l n="175">An malim, dubito, toto procul orbe remotus</l>
				<l n="176" rend="indent">Cum domina longe spem quoque habere meam.</l>
				<l n="177">Quo propius nunc es, flamma propiore calesco,</l>
				<l n="178" rend="indent">Et res non semper, spes mihi semper adest.</l>
				<l n="179">Paene manu quod amo, tanta est vicinia, tango;</l>
				<l n="180" rend="indent">Saepe sed, heu, lacrimas hoc mihi 'paene' movet!</l>
				<l n="181">Velle quid est aliud fugientia prendere poma</l>
				<l n="182" rend="indent">Spemque suo refugi fluminis ore sequi?</l>
				<l n="183">Ergo ego te numquam, nisi cum volet unda, tenebo,</l>
				<l n="184" rend="indent">Et me felicem nulla videbit hiemps,</l>
				<l n="185">Cumque minus firmum nil sit quam ventus et unda,</l>
				<l n="186" rend="indent">In ventis et aqua spes mea semper erit?</l>
				<l n="187">Aestus adhuc tamen est. quid, cum mihi laeserit aequor</l>
				<l n="188" rend="indent">Plias et Arctophylax Oleniumque pecus?</l>
				<l n="189">Aut ego non novi, quam sim temerarius, aut me</l>
				<l n="190" rend="indent">In freta non cautus tum quoque mittet amor;</l>
				<l n="191">Neve putes id me, quod abest, promittere, tempus,</l>
				<l n="192" rend="indent">Pignora polliciti non tibi tarda dabo.</l>
				<l n="193">Sit tumidum paucis etiamnunc noctibus aequor,</l>
				<l n="194" rend="indent">Ire per invitas experiemur aquas;</l>
				<l n="195">Aut mihi continget felix audacia salvo,</l>
				<l n="196" rend="indent">Aut mors solliciti finis amoris erit!</l>
				<l n="197">Optabo tamen ut partis expellar in illas,</l>
				<l n="198" rend="indent">Et teneant portus naufraga membra tuos;</l>
				<l n="199">Flebis enim tactuque meum dignabere corpus</l>
				<l n="200" rend="indent">Et 'mortis,' dices, 'huic ego causa fui!' </l>
				<l n="201">Scilicet interitus offenderis omine nostri,</l>
				<l n="202" rend="indent">Litteraque invisa est hac mea parte tibi.</l>
				<l n="203">Desino — parce queri! sed uti mare finiat iram,</l>
				<l n="204" rend="indent">Accedant, quaeso, fac tua vota meis.</l>
				<l n="205">Pace brevi nobis opus est, dum transferor isto;</l>
				<l n="206" rend="indent">Cum tua contigero litora, perstet hiemps!</l>
				<l n="207">Istic est aptum nostrae navale carinae,</l>
				<l n="208" rend="indent">Et melius nulla stat mea puppis aqua.</l>
				<l n="209">Illic me claudat Boreas, ubi dulce morari est!</l>
				<l n="210" rend="indent">Tunc piger ad nandum, tunc ego cautus ero,</l>
				<l n="211">Nec faciam surdis convicia fluctibus ulla,</l>
				<l n="212" rend="indent">Triste nataturo nec querar esse fretum.</l>
				<l n="213">Me pariter venti teneant tenerique lacerti,</l>
				<l n="214" rend="indent">Per causas istic inpediarque duas!</l>
				<l n="215">Cum patietur hiemps, remis ego corporis utar;</l>
				<l n="216" rend="indent">Lumen in adspectu tu modo semper habe!</l>
				<l n="217">Interea pro me pernoctet epistula tecum,</l>
				<l n="218" rend="indent">Quam precor ut minima prosequar ipse mora!</l>
			</div>
			<div type="textpart" subtype="poem" n="19">
				<head>Hero Leandro</head>
				<l n="1">Quam mihi misisti verbis, Leandre, salutem</l>
				<l n="2" rend="indent">Ut possim missam rebus habere, veni!</l>
				<l n="3">Longa mora est nobis omnis, quae gaudia differt.</l>
				<l n="4" rend="indent">Da veniam fassae; non patienter amo!</l>
				<l n="5">Urimur igne pari, sed sum tibi viribus inpar:</l>
				<l n="6" rend="indent">Fortius ingenium suspicor esse viris.</l>
				<l n="7">Ut corpus, teneris ita mens infirma puellis — </l>
				<l n="8" rend="indent">Deficiam, parvi temporis adde moram! </l>
				<l n="9">Vos modo venando, modo rus geniale colendo</l>
				<l n="10" rend="indent">Ponitis in varia tempora longa mora.</l>
				<l n="11">Aut fora vos retinent aut unctae dona palaestrae,</l>
				<l n="12" rend="indent">Flectitis aut freno colla sequacis equi;</l>
				<l n="13">Nunc volucrem laqueo, nunc piscem ducitis hamo;</l>
				<l n="14" rend="indent">Diluitur posito serior hora mero.</l>
				<l n="15">His mihi summotae, vel si minus acriter urar,</l>
				<l n="16" rend="indent">Quod faciam, superest praeter amare nihil.</l>
				<l n="17">Quod superest facio, teque, o mea sola voluptas,</l>
				<l n="18" rend="indent">Plus quoque, quam reddi quod mihi possit, amo!</l>
				<l n="19">Aut ego cum cana de te nutrice susurro,</l>
				<l n="20" rend="indent">Quaeque tuum, miror, causa moretur iter;</l>
				<l n="21">Aut mare prospiciens odioso concita vento</l>
				<l n="22" rend="indent">Corripio verbis aequora paene tuis;</l>
				<l n="23">Aut, ubi saevitiae paulum gravis unda remisit,</l>
				<l n="24" rend="indent">Posse quidem, sed te nolle venire, queror;</l>
				<l n="25">Dumque queror lacrimae per amantia lumina manant,</l>
				<l n="26" rend="indent">Pollice quas tremulo conscia siccat anus.</l>
				<l n="27">Saepe tui specto si sint in litore passus,</l>
				<l n="28" rend="indent">Inpositas tamquam servet harena notas;</l>
				<l n="29">Utque rogem de te et scribam tibi, siquis Abydo</l>
				<l n="30" rend="indent">Venerit, aut, quaero, siquis Abydon eat.</l>
				<l n="31">Quid referam, quotiens dem vestibus oscula, quas tu</l>
				<l n="32" rend="indent">Hellespontiaca ponis iturus aqua?</l>
				<l n="33">Sic ubi lux acta est et noctis amicior hora</l>
				<l n="34" rend="indent">Exhibuit pulso sidera clara die,</l>
				<l n="35">Protinus in summo vigilantia lumina tecto</l>
				<l n="36" rend="indent">Ponimus, adsuetae signa notamque viae, </l>
				<l n="37">Tortaque versato ducentes stamina fuso</l>
				<l n="38" rend="indent">Feminea tardas fallimus arte moras.</l>
				<l n="39">Quid loquar interea tam longo tempore, quaeris?</l>
				<l n="40" rend="indent">Nil nisi Leandri nomen in ore meo est.</l>
				<l n="41">'Iamne putas exisse domo mea gaudia, nutrix,</l>
				<l n="42" rend="indent">An vigilant omnes, et timet ille suos?</l>
				<l n="43">Iamne suas umeris illum deponere vestes,</l>
				<l n="44" rend="indent">Pallade iam pingui tinguere membra putas?'</l>
				<l n="45">Adnuit illa fere; non nostra quod oscula curet,</l>
				<l n="46" rend="indent">Sed movet obrepens somnus anile caput.</l>
				<l n="47">Postque morae minimum 'iam certe navigat,' inquam,</l>
				<l n="48" rend="indent">'Lentaque dimotis bracchia iactat aquis.'</l>
				<l n="49">Paucaque cum tacta perfeci stamina terra,</l>
				<l n="50" rend="indent">An medio possis, quaerimus, esse freto.</l>
				<l n="51">Et modo prospicimus, timida modo voce precamur,</l>
				<l n="52" rend="indent">Ut tibi det faciles utilis aura vias;</l>
				<l n="53">Auribus incertas voces captamus, et omnem</l>
				<l n="54" rend="indent">Adventus strepitum credimus esse tui.</l>
				<l n="55">Sic ubi deceptae pars est mihi maxima noctis</l>
				<l n="56" rend="indent">Acta, subit furtim lumina fessa sopor. <milestone ed="p" n="57" rend="indent" unit="carte"/></l>
				<l n="57">Forsitan invitus mecum tamen, inprobe, dormis,</l>
				<l n="58" rend="indent">Et, quamquam non vis ipse venire, venis.</l>
				<l n="59">Nam modo te videor prope iam spectare natantem,</l>
				<l n="60" rend="indent">Bracchia nunc umeris umida ferre meis,</l>
				<l n="61">Nunc dare, quae soleo, madidis velamina membris,</l>
				<l n="62" rend="indent">Pectora nunc nostro iuncta fovere sinu</l>
				<l n="63">Multaque praeterea linguae reticenda modestae,</l>
				<l n="64" rend="indent">Quae fecisse iuvat, facta referre pudet.</l>
				<l n="65">Me miseram! brevis est haec et non vera voluptas;</l>
				<l n="66" rend="indent">Nam tu cum somno semper abire soles. </l>
				<l n="67">Firmius, o, cupidi tandem coeamus amantes,</l>
				<l n="68" rend="indent">Nec careant vera gaudia nostra fide!</l>
				<l n="69">Cur ego tot viduas exegi frigida noctes?</l>
				<l n="70" rend="indent">Cur totiens a me, lente morator, abes?</l>
				<l n="71">Est mare, confiteor, non nunc tractabile nanti;</l>
				<l n="72" rend="indent">Nocte sed hesterna lenior aura fuit.</l>
				<l n="73">Cur ea praeterita est? cur non ventura timebas?</l>
				<l n="74" rend="indent">Tam bona cur periit, nec tibi rapta via est?</l>
				<l n="75">Protinus ut similis detur tibi copia cursus,</l>
				<l n="76" rend="indent">Hoc melior certe, quo prior, illa fuit.</l>
				<l n="77">At cito mutata est pacati forma profundi.</l>
				<l n="78" rend="indent">Tempore, cum properas, saepe minore venis.</l>
				<l n="79">Hic, puto, deprensus nil, quod querereris, haberes,</l>
				<l n="80" rend="indent">Meque tibi amplexo nulla noceret hiemps.</l>
				<l n="81">Certe ego tum ventos audirem laeta sonantis,</l>
				<l n="82" rend="indent">Et numquam placidas esse precarer aquas.</l>
				<l n="83">Quid tamen evenit, cur sis metuentior undae</l>
				<l n="84" rend="indent">Contemptumque prius nunc vereare fretum?</l>
				<l n="85">Nam memini, cum te saevum veniente minaxque</l>
				<l n="86" rend="indent">Non minus, aut multo non minus, aequor erat;</l>
				<l n="87">Cum tibi clamabam: 'sic tu temerarius esto,</l>
				<l n="88" rend="indent">Ne miserae virtus sit tua flenda mihi!'</l>
				<l n="89">Unde novus timor hic, quoque illa audacia fugit?</l>
				<l n="90" rend="indent">Magnus ubi est spretis ille natator aquis?</l>
				<l n="91">Sis tamen hoc potius, quam quod prius esse solebas,</l>
				<l n="92" rend="indent">Et facias placidum per mare tutus iter — </l>
				<l n="93">Dummodo sis idem, dum sic, ut scribis, amemur,</l>
				<l n="94" rend="indent">Flammaque non fiat frigidus illa cinis. </l>
				<l n="95">Non ego tam ventos timeo mea vota morantes,</l>
				<l n="96" rend="indent">Quam similis vento ne tuus erret amor,</l>
				<l n="97">Ne non sim tanti, superentque pericula causam,</l>
				<l n="98" rend="indent">Et videar merces esse labore minor.</l>
				<l n="99">Interdum metuo, patria ne laedar et inpar</l>
				<l n="100" rend="indent">Dicar Abydeno Thressa puella toro.</l>
				<l n="101">Ferre tamen possum patientius omnia, quam si</l>
				<l n="102" rend="indent">Otia nescio qua paelice captus agis,</l>
				<l n="103">In tua si veniunt alieni colla lacerti,</l>
				<l n="104" rend="indent">Fitque novus nostri finis amoris amor.</l>
				<l n="105">A, potius peream, quam crimine vulnerer isto,</l>
				<l n="106" rend="indent">Fataque sint culpa nostra priora tua!</l>
				<l n="107">Nec, quia venturi dederis mihi signa doloris,</l>
				<l n="108" rend="indent">Haec loquor aut fama sollicitata nova.</l>
				<l n="109">Omnia sed vereor — quis enim securus amavit?</l>
				<l n="110" rend="indent">Cogit et absentes plura timere locus.</l>
				<l n="111">Felices illas, sua quas praesentia nosse</l>
				<l n="112" rend="indent">Crimina vera iubet, falsa timere vetat!</l>
				<l n="113">Nos tam vana movet, quam facta iniuria fallit,</l>
				<l n="114" rend="indent">Incitat et morsus error uterque pares. <milestone ed="p" n="115" rend="indent" unit="carte"/></l>
				<l n="115">O utinam venias, aut ut ventusve paterve</l>
				<l n="116" rend="indent">Causaque sit certe femina nulla morae!</l>
				<l n="117">Quodsi quam sciero, moriar, mihi crede, dolendo;</l>
				<l n="118" rend="indent">Iamdudum pecca, si mea fata petis!</l>
				<l n="119">Sed neque peccabis, frustraque ego terreor istis,</l>
				<l n="120" rend="indent">Quoque minus venias, invida pugnat hiemps.</l>
				<l n="121">Me miseram! quanto planguntur litora fluctu,</l>
				<l n="122" rend="indent">Et latet obscura condita nube dies! </l>
				<l n="123">Forsitan ad pontum mater pia venerit Helles,</l>
				<l n="124" rend="indent">Mersaque roratis nata fleatur aquis — </l>
				<l n="125">An mare ab inviso privignae nomine dictum</l>
				<l n="126" rend="indent">Vexat in aequoream versa noverca deam?</l>
				<l n="127">Non favet, ut nunc est, teneris locus iste puellis;</l>
				<l n="128" rend="indent">Hac Helle periit, hac ego laedor aqua.</l>
				<l n="129">At tibi flammarum memori, Neptune, tuarum</l>
				<l n="130" rend="indent">Nullus erat ventis inpediendus amor — </l>
				<l n="131">Si neque Amymone nec, laudatissima forma,</l>
				<l n="132" rend="indent">Criminis est Tyro fabula vana tui,</l>
				<l n="133">Lucidaque Alcyone Calyceque Hecataeone nata,</l>
				<l n="134" rend="indent">Et nondum nexis angue Medusa comis,</l>
				<l n="135">Flavaque Laudice caeloque recepta Celaeno,</l>
				<l n="136" rend="indent">Et quarum memini nomina lecta mihi.</l>
				<l n="137">Has certe pluresque canunt, Neptune, poetae</l>
				<l n="138" rend="indent">Molle latus lateri conposuisse tuo.</l>
				<l n="139">Cur igitur, totiens vires expertus amoris,</l>
				<l n="140" rend="indent">Adsuetum nobis turbine claudis iter?</l>
				<l n="141">Parce, ferox, latoque mari tua proelia misce!</l>
				<l n="142" rend="indent">Seducit terras haec brevis unda duas.</l>
				<l n="143">Te decet aut magnas magnum iactare carinas,</l>
				<l n="144" rend="indent">Aut etiam totis classibus esse trucem;</l>
				<l n="145">Turpe deo pelagi iuvenem terrere natantem,</l>
				<l n="146" rend="indent">Gloriaque est stagno quolibet ista minor.</l>
				<l n="147">Nobilis ille quidem est et clarus origine, sed non</l>
				<l n="148" rend="indent">A tibi suspecto ducit Ulixe genus.</l>
				<l n="149">Da veniam servaque duos! natat ille, sed isdem</l>
				<l n="150" rend="indent">Corpus Leandri, spes mea pendet aquis. </l>
				<l n="151">Sternuit en lumen! — posito nam scribimus illo — </l>
				<l n="152" rend="indent">Sternuit et nobis prospera signa dedit.</l>
				<l n="153">Ecce, merum nutrix faustos instillat in ignes,</l>
				<l n="154" rend="indent">'Cras' que 'erimus plures,' inquit, et ipsa bibit.</l>
				<l n="155">Effice nos plures, evicta per aequora lapsus,</l>
				<l n="156" rend="indent">O penitus toto corde recepte mihi!</l>
				<l n="157">In tua castra redi, socii desertor amoris;</l>
				<l n="158" rend="indent">Ponuntur medio cur mea membra toro?</l>
				<l n="159">Quod timeas, non est! auso Venus ipsa favebit,</l>
				<l n="160" rend="indent">Sternet et aequoreas aequore nata vias.</l>
				<l n="161">Ire libet medias ipsi mihi saepe per undas,</l>
				<l n="162" rend="indent">Sed solet hoc maribus tutius esse fretum.</l>
				<l n="163">Nam cur hac vectis Phrixo Phrixique sorore</l>
				<l n="164" rend="indent">Sola dedit vastis femina nomen aquis?</l>
				<l n="165">Forsitan ad reditum metuas ne tempora desint,</l>
				<l n="166" rend="indent">Aut gemini nequeas ferre laboris onus. <milestone ed="p" n="167" rend="indent" unit="carte"/></l>
				<l n="167">At nos diversi medium coeamus in aequor</l>
				<l n="168" rend="indent">Obviaque in summis oscula demus aquis,</l>
				<l n="169">Atque ita quisque suas iterum redeamus ad urbes;</l>
				<l n="170" rend="indent">Exiguum, sed plus quam nihil illud erit!</l>
				<l n="171">Vel pudor hic utinam, qui nos clam cogit amare,</l>
				<l n="172" rend="indent">Vel timidus famae cedere vellet amor!</l>
				<l n="173">Nunc, male res iunctae, calor et reverentia pugnant.</l>
				<l n="174" rend="indent">Quid sequar, in dubio est; haec decet, ille iuvat.</l>
				<l n="175">Ut semel intravit Colchos Pagasaeus Iason,</l>
				<l n="176" rend="indent">Inpositam celeri Phasida puppe tulit;</l>
				<l n="177">Ut semel Idaeus Lacedaemona venit adulter,</l>
				<l n="178" rend="indent">Cum praeda rediit protinus ille sua. </l>
				<l n="179">Tu quam saepe petis, quod amas, tam saepe relinquis,</l>
				<l n="180" rend="indent">Et quotiens grave sit puppibus ire, natas.</l>
				<l n="181">Sic tamen, o iuvenis tumidarum victor aquarum,</l>
				<l n="182" rend="indent">Sic facito spernas, ut vereare, fretum!</l>
				<l n="183">Arte laboratae merguntur ab aequore naves;</l>
				<l n="184" rend="indent">Tu tua plus remis bracchia posse putas?</l>
				<l n="185">Quod cupis, hoc nautae metuunt, Leandre, natare;</l>
				<l n="186" rend="indent">Exitus hic fractis puppibus esse solet.</l>
				<l n="187">Me miseram! cupio non persuadere, quod hortor,</l>
				<l n="188" rend="indent">Sisque, precor, monitis fortior ipse meis — </l>
				<l n="189">Dummodo pervenias excussaque saepe per undas</l>
				<l n="190" rend="indent">Inicias umeris bracchia lassa meis!</l>
				<l n="191">Sed mihi, caeruleas quotiens obvertor ad undas,</l>
				<l n="192" rend="indent">Nescio quo pavidum frigore pectus hebet.</l>
				<l n="193">Nec minus hesternae confundor imagine noctis,</l>
				<l n="194" rend="indent">Quamvis est sacris illa piata meis.</l>
				<l n="195">Namque sub aurora, iam dormitante lucerna,</l>
				<l n="196" rend="indent">Somnia quo cerni tempore vera solent,</l>
				<l n="197">Stamina de digitis cecidere sopore remissis,</l>
				<l n="198" rend="indent">Collaque pulvino nostra ferenda dedi.</l>
				<l n="199">Hic ego ventosas nantem delphina per undas</l>
				<l n="200" rend="indent">Cernere non dubia sum mihi visa fide,</l>
				<l n="201">Quem postquam bibulis inlisit fluctus harenis,</l>
				<l n="202" rend="indent">Unda simul miserum vitaque deseruit.</l>
				<l n="203">Quidquid id est, timeo; nec tu mea somnia ride</l>
				<l n="204" rend="indent">Nec nisi tranquillo bracchia crede mari!</l>
				<l n="205">Si tibi non parcis, dilectae parce puellae,</l>
				<l n="206" rend="indent">Quae numquam nisi te sospite sospes ero! </l>
				<l n="207">Spes tamen est fractis vicinae pacis in undis;</l>
				<l n="208" rend="indent">Tu placidas toto pectore finde vias!</l>
				<l n="209">Interea nanti, quoniam freta pervia non sunt,</l>
				<l n="210" rend="indent">Leniat invisas littera missa moras.</l>
			</div>
			<div type="textpart" subtype="poem" n="20">
				<head>Acontius Cydippae</head>
				<l n="1"><del> Accipe, Cydippe, despecti nomen Aconti,</del></l>
				<l n="2" rend="indent"><del>Illius, in pomo qui tibi verba dedit. </del></l>
				<l n="3">Pone metum! nihil hic iterum iurabis amanti;</l>
				<l n="4" rend="indent">Promissam satis est te semel esse mihi.</l>
				<l n="5">Perlege! discedat sic corpore languor ab isto,</l>
				<l n="6" rend="indent">Quod meus est ulla parte dolere dolor!</l>
				<l n="5">Quid pudor ante subit? nam, sicut in aede Dianae,</l>
				<l n="6" rend="indent">Suspicor ingenuas erubuisse genas.</l>
				<l n="7">Coniugium pactamque fidem, non crimina posco;</l>
				<l n="8" rend="indent">Debitus ut coniunx, non ut adulter amo.</l>
				<l n="9">Verba licet repetas, quae demptus ab arbore fetus</l>
				<l n="10" rend="indent">Pertulit ad castas me iaciente manus;</l>
				<l n="11">Invenies illic, id te spondere, quod opto</l>
				<l n="12" rend="indent">Te potius, virgo, quam meminisse deam.</l>
				<l n="13">Nunc quoque avemus idem, sed idem tamen acrius illud;</l>
				<l n="14" rend="indent">Adsumpsit vires auctaque flamma mora est,</l>
				<l n="15">Quique fuit numquam parvus, nunc tempore longo</l>
				<l n="16" rend="indent">Et spe, quam dederas tu mihi, crevit amor. </l>
				<l n="17">Spem mihi tu dederas, meus hic tibi credidit ardor.</l>
				<l n="18" rend="indent">Non potes hoc factum teste negare dea.</l>
				<l n="19">Adfuit et, praesens ut erat, tua verba notavit</l>
				<l n="20" rend="indent">Et visa est mota dicta tulisse coma.</l>
				<l n="21">Deceptam dicas nostra te fraude licebit,</l>
				<l n="22" rend="indent">Dum fraudis nostrae causa feratur amor.</l>
				<l n="23">Fraus mea quid petiit, nisi uti tibi iungerer, unum?</l>
				<l n="24" rend="indent">Id te, quod quereris, conciliare potest.</l>
				<l n="25">Non ego natura nec sum tam callidus usu;</l>
				<l n="26" rend="indent">Sollertem tu me, crede, puella, facis.</l>
				<l n="27">Te mihi conpositis — siquid tamen egimus — a me</l>
				<l n="28" rend="indent">Adstrinxit verbis ingeniosus Amor.</l>
				<l n="29">Dictatis ab eo feci sponsalia verbis,</l>
				<l n="30" rend="indent">Consultoque fui iuris Amore vafer.</l>
				<l n="31">Sit fraus huic facto nomen, dicarque dolosus,</l>
				<l n="32" rend="indent">Si tamen est, quod ames, velle tenere dolus!</l>
				<l n="33">En, iterum scribo mittoque rogantia verba!</l>
				<l n="34" rend="indent">Altera fraus haec est, quodque queraris habes.</l>
				<l n="35">Si noceo, quod amo, fateor, sine fine nocebo,</l>
				<l n="36" rend="indent">Teque, peti caveas tu licet, usque petam.</l>
				<l n="37">Per gladios alii placitas rapuere puellas;</l>
				<l n="38" rend="indent">Scripta mihi caute littera crimen erit?</l>
				<l n="39">Di faciant, possim plures inponere nodos,</l>
				<l n="40" rend="indent">Ut tua sit nulla libera parte fides!</l>
				<l n="41">Mille doli restant — clivo sudamus in imo;</l>
				<l n="42" rend="indent">Ardor inexpertum nil sinet esse meus.</l>
				<l n="43">Sit dubium, possisne capi; captabere certe.</l>
				<l n="44" rend="indent">Exitus in dis est, sed capiere tamen. </l>
				<l n="45">Ut partem effugias, non omnia retia falles,</l>
				<l n="46" rend="indent">Quae tibi, quam credis, plura tetendit Amor.</l>
				<l n="47">Si non proficient artes, veniemus ad arma,</l>
				<l n="48" rend="indent">Inque tui cupido rapta ferere sinu.</l>
				<l n="49">Non sum, qui soleam Paridis reprehendere factum,</l>
				<l n="50" rend="indent">Nec quemquam, qui vir, posset ut esse, fuit.</l>
				<l n="51">Nos quoque — sed taceo! mors huius poena rapinae</l>
				<l n="52" rend="indent">Ut sit, erit, quam te non habuisse, minor.</l>
				<l n="53">Aut esses formosa minus, peterere modeste;</l>
				<l n="54" rend="indent">Audaces facie cogimur esse tua.</l>
				<l n="55">Tu facis hoc oculique tui, quibus ignea cedunt</l>
				<l n="56" rend="indent">Sidera, qui flammae causa fuere meae;</l>
				<l n="57">Hoc faciunt flavi crines et eburnea cervix,</l>
				<l n="58" rend="indent">Quaeque, precor, veniant in mea colla manus,</l>
				<l n="59">Et decor et vultus sine rusticitate pudentes,</l>
				<l n="60" rend="indent">Et, Thetidis qualis vix rear esse, pedes.</l>
				<l n="61">Cetera si possem laudare, beatior essem,</l>
				<l n="62" rend="indent">Nec dubito, totum quin sibi par sit opus. <milestone ed="p" n="63" rend="indent" unit="carte"/></l>
				<l n="63">Hac ego conpulsus, non est mirabile, forma</l>
				<l n="64" rend="indent">Si pignus volui vocis habere tuae.</l>
				<l n="65">Denique, dum captam tu te cogare fateri,</l>
				<l n="66" rend="indent">Insidiis esto capta puella meis.</l>
				<l n="67">Invidiam patiar; passo sua praemia dentur.</l>
				<l n="68" rend="indent">Cur suus a tanto crimine fructus abest?</l>
				<l n="69">Hesionen Telamon, Briseida cepit Achilles;</l>
				<l n="70" rend="indent">Utraque victorem nempe secuta virum.</l>
				<l n="71">Quamlibet accuses et sis irata licebit,</l>
				<l n="72" rend="indent">Irata liceat dum mihi posse frui. </l>
				<l n="73">Idem, qui facimus, factam tenuabimus iram,</l>
				<l n="74" rend="indent">Copia placandi sit modo parva tui.</l>
				<l n="75">Ante tuos liceat flentem consistere vultus</l>
				<l n="76" rend="indent">Et liceat lacrimis addere verba suis,</l>
				<l n="77">Utque solent famuli, cum verbera saeva verentur,</l>
				<l n="78" rend="indent">Tendere submissas ad tua crura manus!</l>
				<l n="79">Ignoras tua iura; voca! cur arguor absens?</l>
				<l n="80" rend="indent">Iamdudum dominae more venire iube.</l>
				<l n="81">Ipsa meos scindas licet imperiosa capillos,</l>
				<l n="82" rend="indent">Oraque sint digitis livida nostra tuis.</l>
				<l n="83">Omnia perpetiar; tantum fortasse timebo,</l>
				<l n="84" rend="indent">Corpore laedatur ne manus ista meo.</l>
				<l n="85">Sed neque conpedibus nec me conpesce catenis — </l>
				<l n="86" rend="indent">Servabor firmo vinctus amore tui!</l>
				<l n="87">Cum bene se quantumque voles satiaverit ira,</l>
				<l n="88" rend="indent">Ipsa tibi dices: 'quam patienter amat!'</l>
				<l n="89">Ipsa tibi dices, ubi videris omnia ferri:</l>
				<l n="90" rend="indent">'Tam bene qui servit, serviat iste mihi!'</l>
				<l n="91">Nunc reus infelix absens agor, et mea, cum sit</l>
				<l n="92" rend="indent">Optima, non ullo causa tuente perit.</l>
				<l n="93">Hoc quoque — quantumvis sit scriptum iniuria nostrum,</l>
				<l n="94" rend="indent">Quod de me solo, nempe, queraris, habes.</l>
				<l n="95">Non meruit falli mecum quoque Delia; si non</l>
				<l n="96" rend="indent">Vis mihi promissum reddere, redde deae.</l>
				<l n="97">Adfuit et vidit, cum tu decepta rubebas,</l>
				<l n="98" rend="indent">Et vocem memori condidit aure tuam.</l>
				<l n="99">Omina re careant! nihil est violentius illa,</l>
				<l n="100" rend="indent">Cum sua, quod nolim, numina laesa videt. </l>
				<l n="101">Testis erit Calydonis aper, sic saevus, ut illo</l>
				<l n="102" rend="indent">Sit magis in natum saeva reperta parens.</l>
				<l n="103">Testis et Actaeon, quondam fera creditus illis,</l>
				<l n="104" rend="indent">Ipse dedit leto cum quibus ante feras;</l>
				<l n="105">Quaeque superba parens saxo per corpus oborto</l>
				<l n="106" rend="indent">Nunc quoque Mygdonia flebilis adstat humo.</l>
				<l n="107">Ei mihi! Cydippe, timeo tibi dicere verum,</l>
				<l n="108" rend="indent">Ne videar causa falsa monere mea;</l>
				<l n="109">Dicendum tamen est. hoc est, mihi crede, quod aegra</l>
				<l n="110" rend="indent">Ipso nubendi tempore saepe iaces.</l>
				<l n="111">Consulit ipsa tibi, neu sis periura, laborat,</l>
				<l n="112" rend="indent">Et salvam salva te cupit esse fide.</l>
				<l n="113">Inde fit ut, quotiens existere perfida temptas,</l>
				<l n="114" rend="indent">Peccatum totiens corrigat illa tuum.</l>
				<l n="115">Parce movere feros animosae virginis arcus;</l>
				<l n="116" rend="indent">Mitis adhuc fieri, si patiare, potest.</l>
				<l n="117">Parce, precor, teneros corrumpere febribus artus;</l>
				<l n="118" rend="indent">Servetur facies ista fruenda mihi.</l>
				<l n="119">Serventur vultus ad nostra incendia nati,</l>
				<l n="120" rend="indent">Quique subest niveo lenis in ore rubor.</l>
				<l n="121">Hostibus et siquis, ne fias nostra, repugnat,</l>
				<l n="122" rend="indent">Sic sit ut invalida te solet esse mihi! <milestone ed="p" n="123" rend="indent" unit="carte"/></l>
				<l n="123">Torqueor ex aequo vel te nubente vel aegra</l>
				<l n="124" rend="indent">Dicere nec possum, quid minus ipse velim;</l>
				<l n="125">Maceror interdum, quod sim tibi causa dolendi</l>
				<l n="126" rend="indent">Teque mea laedi calliditate puto.</l>
				<l n="127">In caput ut nostrum dominae periuria quaeso</l>
				<l n="128" rend="indent">Eveniant; poena tuta sit illa mea! </l>
				<l n="129">Ne tamen ignorem, quid agas, ad limina crebro</l>
				<l n="130" rend="indent">Anxius huc illuc dissimulanter eo;</l>
				<l n="131">Subsequor ancillam furtim famulumque, requirens</l>
				<l n="132" rend="indent">Profuerint somni quid tibi quidve cibi.</l>
				<l n="133">Me miserum, quod non medicorum iussa ministro,</l>
				<l n="134" rend="indent">Effingoque manus, adsideoque toro!</l>
				<l n="135">Et rursus miserum, quod me procul inde remoto,</l>
				<l n="136" rend="indent">Quem minime vellem, forsitan alter adest!</l>
				<l n="137">Ille manus istas effingit, et adsidet aegrae</l>
				<l n="138" rend="indent">Invisus superis cum superisque mihi,</l>
				<l n="139">Dumque suo temptat salientem pollice venam,</l>
				<l n="140" rend="indent">Candida per causam bracchia saepe tenet,</l>
				<l n="141">Contrectatque sinus, et forsitan oscula iungit.</l>
				<l n="142" rend="indent">Officio merces plenior ista suo est!</l>
				<l n="143">Quis tibi permisit nostras praecerpere messes?</l>
				<l n="144" rend="indent">Ad saepem alterius quis tibi fecit iter?</l>
				<l n="145">Iste sinus meus est! mea turpiter oscula sumis!</l>
				<l n="146" rend="indent">A mihi promisso corpore tolle manus!</l>
				<l n="147">Inprobe, tolle manus! quam tangis, nostra futura est;</l>
				<l n="148" rend="indent">Postmodo si facies istud, adulter eris.</l>
				<l n="149">Elige de vacuis quam non sibi vindicet alter;</l>
				<l n="150" rend="indent">Si nescis, dominum res habet ista suum.</l>
				<l n="151">Nec mihi credideris — recitetur formula pacti;</l>
				<l n="152" rend="indent">Neu falsam dicas esse, fac ipsa legat!</l>
				<l n="153">Alterius thalamo, tibi nos, tibi dicimus, exi!</l>
				<l n="154" rend="indent">Quid facis hic? exi! non vacat iste torus! </l>
				<l n="155">Nam quod habes et tu gemini verba altera pacti,</l>
				<l n="156" rend="indent">Non erit idcirco par tua causa meae.</l>
				<l n="157">Haec mihi se pepigit, pater hanc tibi, primus ab illa;</l>
				<l n="158" rend="indent">Sed propior certe quam pater ipsa sibi est.</l>
				<l n="159">Promisit pater hanc, haec se iuravit amanti;</l>
				<l n="160" rend="indent">Ille homines, haec est testificata deam.</l>
				<l n="161">Hic metuit mendax, haec et periura vocari;</l>
				<l n="162" rend="indent">An dubitas, hic sit maior an ille metus?</l>
				<l n="163">Denique, ut amborum conferre pericula possis,</l>
				<l n="164" rend="indent">Respice ad eventus — haec cubat, ille valet.</l>
				<l n="165">Nos quoque dissimili certamina mente subimus;</l>
				<l n="166" rend="indent">Nec spes par nobis nec timor aequus adest.</l>
				<l n="167">Tu petis ex tuto; gravior mihi morte repulsa est,</l>
				<l n="168" rend="indent">Idque ego iam, quod tu forsan amabis, amo.</l>
				<l n="169">Si tibi iustitiae, si recti cura fuisset,</l>
				<l n="170" rend="indent">Cedere debueras ignibus ipse meis.</l>
				<l n="171">Nunc, quoniam ferus hic pro causa pugnat iniqua,</l>
				<l n="172" rend="indent">Ad quid, Cydippe, littera nostra redit?</l>
				<l n="173">Hic facit ut iaceas et sis suspecta Dianae;</l>
				<l n="174" rend="indent">Hunc tu, si sapias, limen adire vetes.</l>
				<l n="175">Hoc faciente subis tam saeva pericula vitae — </l>
				<l n="176" rend="indent">Atque utinam pro te, qui movet illa, cadat!</l>
				<l n="177">Quem si reppuleris, nec, quem dea damnat, amaris,</l>
				<l n="178" rend="indent">Tu tunc continuo, certe ego salvus ero.</l>
				<l n="179">Siste metum, virgo! stabili potiere salute,</l>
				<l n="180" rend="indent">Fac modo polliciti conscia templa colas;</l>
				<l n="181">Non bove mactato caelestia numina gaudent,</l>
				<l n="182" rend="indent">Sed, quae praestanda est et sine teste, fide. <milestone ed="p" n="183" rend="indent" unit="carte"/></l>
				<l n="183">Ut valeant aliae, ferrum patiuntur et ignes,</l>
				<l n="184" rend="indent">Fert aliis tristem sucus amarus opem.</l>
				<l n="185">Nil opus est istis; tantum periuria vita</l>
				<l n="186" rend="indent">Teque simul serva meque datamque fidem!</l>
				<l n="187">Praeteritae veniam dabit ignorantia culpae — </l>
				<l n="188" rend="indent">Exciderant animo foedera lecta tuo.</l>
				<l n="189">Admonita es modo voce mea cum casibus istis,</l>
				<l n="190" rend="indent">Quos, quotiens temptas fallere, ferre soles.</l>
				<l n="191">His quoque vitatis in partu nempe rogabis,</l>
				<l n="192" rend="indent">Ut tibi luciferas adferat illa manus?</l>
				<l n="193">Audiet et repetens quae sunt audita requiret,</l>
				<l n="194" rend="indent">Iste tibi de quo coniuge partus eat.</l>
				<l n="195">Promittes votum — scit te promittere falso;</l>
				<l n="196" rend="indent">Iurabis — scit te fallere posse deos!</l>
				<l n="197">Non agitur de me; cura maiore laboro.</l>
				<l n="198" rend="indent">Anxia sunt causa pectora nostra tua.</l>
				<l n="199">Cur modo te dubiam pavidi flevere parentes,</l>
				<l n="200" rend="indent">Ignaros culpae quos facis esse tuae?</l>
				<l n="201">Et cur ignorent? matri licet omnia narres.</l>
				<l n="202" rend="indent">Nil tua, Cydippe, facta ruboris habent.</l>
				<l n="203">Ordine fac referas ut sis mihi cognita primum</l>
				<l n="204" rend="indent">Sacra pharetratae dum facit ipsa deae;</l>
				<l n="205">Ut te conspecta subito, si forte notasti,</l>
				<l n="206" rend="indent">Restiterim fixis in tua membra genis;</l>
				<l n="207">Et, te dum nimium miror, nota certa furoris,</l>
				<l n="208" rend="indent">Deciderint umero pallia lapsa meo;</l>
				<l n="209">Postmodo nescio qua venisse volubile malum,</l>
				<l n="210" rend="indent">Verba ferens doctis insidiosa notis, </l>
				<l n="211">Quod quia sit lectum sancta praesente Diana,</l>
				<l n="212" rend="indent">Esse tuam vinctam numine teste fidem</l>
				<l n="213">Ne tamen ignoret, scripti sententia quae sit,</l>
				<l n="214" rend="indent">Lecta tibi quondam nunc quoque verba refer.</l>
				<l n="215">'Nube, precor,' dicet, 'cui te bona numina iungunt;</l>
				<l n="216" rend="indent">Quem fore iurasti, sit gener ille mihi.</l>
				<l n="217">Quisquis is est, placeat, quoniam placet ante Dianae!'</l>
				<l n="218" rend="indent">Talis erit mater, si modo mater erit.</l>
				<l n="219">Sed tamen ut quaerat quis sim qualisque, videto.</l>
				<l n="220" rend="indent">Inveniet vobis consuluisse deam.</l>
				<l n="221">Insula, Coryciis quondam celeberrima nymphis,</l>
				<l n="222" rend="indent">Cingitur Aegaeo, nomine Cea, mari.</l>
				<l n="223">Illa mihi patria est; nec, si generosa probatis</l>
				<l n="224" rend="indent">Nomina, despectis arguor ortus avis.</l>
				<l n="225">Sunt et opes nobis, sunt et sine crimine mores;</l>
				<l n="226" rend="indent">Amplius utque nihil, me tibi iungit Amor.</l>
				<l n="227">Appeteres talem vel non iurata maritum;</l>
				<l n="228" rend="indent">Iuratae vel non talis habendus eram.</l>
				<l n="229">Haec tibi me in somnis iaculatrix scribere Phoebe;</l>
				<l n="230" rend="indent">Haec tibi me vigilem scribere iussit Amor;</l>
				<l n="231">E quibus alterius mihi iam nocuere sagittae,</l>
				<l n="232" rend="indent">Alterius noceant ne tibi tela, cave!</l>
				<l n="233">Iuncta salus nostra est — miserere meique tuique;</l>
				<l n="234" rend="indent">Quid dubitas unam ferre duobus opem?</l>
				<l n="235">Quod si contigerit, cum iam data signa sonabunt,</l>
				<l n="236" rend="indent">Tinctaque votivo sanguine Delos erit, </l>
				<l n="237">Aurea ponetur mali felicis imago,</l>
				<l n="238" rend="indent">Causaque versiculis scripta duobus erit:</l>
				<l n="239">Effigie pomi testatur Acontius huius</l>
				<l n="240" rend="indent">Quae fuerint in eo scripta fuisse rata.</l>
				<l n="241">Longior infirmum ne lasset epistula corpus</l>
				<l n="242" rend="indent">Clausaque consueto sit sibi fine: vale!</l>
			</div>
			<div type="textpart" subtype="poem" n="21">
				<head>Cydippe Acontio</head>
				<l n="1"><del> Littera pervenit tua, quo consuevit, Aconti,</del></l>
				<l n="2" rend="indent"><del>Et paene est oculis insidiate meis. </del></l>
				<l n="3">Pertimui, scriptumque tuum sine murmure legi,</l>
				<l n="4" rend="indent">Iuraret ne quos inscia lingua deos.</l>
				<l n="5">Et, puto, captasses iterum, nisi, ut ipse fateris,</l>
				<l n="6" rend="indent">Promissam scires me satis esse semel.</l>
				<l n="5">Nec lectura fui, sed, si tibi dura fuissem,</l>
				<l n="6" rend="indent">Aucta foret saevae forsitan ira deae.</l>
				<l n="7">Omnia cum faciam, cum dem pia tura Dianae,</l>
				<l n="8" rend="indent">Illa tamen iusta plus tibi parte favet,</l>
				<l n="9">Utque cupis credi, memori te vindicat ira;</l>
				<l n="10" rend="indent">Talis in Hippolyto vix fuit illa suo.</l>
				<l n="11">At melius virgo favisset virginis annis,</l>
				<l n="12" rend="indent">Quos vereor paucos ne velit esse mihi.</l>
				<l n="13">Languor enim causis non apparentibus haeret;</l>
				<l n="14" rend="indent">Adiuvor et nulla fessa medentis ope.</l>
				<l n="15">Quam tibi nunc gracilem vix haec rescribere quamque</l>
				<l n="16" rend="indent">Pallida vix cubito membra levare putas? </l>
				<l n="17">Nunc timor accedit, ne quis nisi conscia nutrix</l>
				<l n="18" rend="indent">Colloquii nobis sentiat esse vices.</l>
				<l n="19">Ante fores sedet haec quid agamque rogantibus intus,</l>
				<l n="20" rend="indent">Ut possim tuto scribere, 'dormit,' ait.</l>
				<l n="21">Mox, ubi, secreti longi causa optima, somnus</l>
				<l n="22" rend="indent">Credibilis tarda desinit esse mora,</l>
				<l n="23">Iamque venire videt quos non admittere durum est,</l>
				<l n="24" rend="indent">Excreat et dicta dat mihi signa nota.</l>
				<l n="25">Sicut erant, properans verba inperfecta relinquo,</l>
				<l n="26" rend="indent">Et tegitur trepido littera coepta sinu.</l>
				<l n="27">Inde meos digitos iterum repetita fatigat;</l>
				<l n="28" rend="indent">Quantus sis nobis adspicis ipse labor.</l>
				<l n="29">Quo peream si dignus eras, ut vera loquamur;</l>
				<l n="30" rend="indent">Sed melior iusto quamque mereris ego.</l>
				<l n="31">Ergo te propter totiens incerta salutis</l>
				<l n="32" rend="indent">Commentis poenas doque dedique tuis?</l>
				<l n="33">Haec nobis formae te laudatore superbae</l>
				<l n="34" rend="indent">Contingit merces? et placuisse nocet?</l>
				<l n="35">Si tibi deformis, quod mallem, visa fuissem,</l>
				<l n="36" rend="indent">Culpatum nulla corpus egeret ope;</l>
				<l n="37">Nunc laudata gemo, nunc me certamine vestro</l>
				<l n="38" rend="indent">Perditis, et proprio vulneror ipsa bono.</l>
				<l n="39">Dum neque tu cedis, nec se putat ille secundum,</l>
				<l n="40" rend="indent">Tu votis obstas illius, ille tuis.</l>
				<l n="41">Ipsa velut navis iactor quam certus in altum</l>
				<l n="42" rend="indent">Propellit Boreas, aestus et unda refert, </l>
				<l n="43">Cumque dies caris optata parentibus instat,</l>
				<l n="44" rend="indent">Inmodicus pariter corporis ardor adest — </l>
				<l n="45">Ei mihi, coniugii tempus crudelis ad ipsum</l>
				<l n="46" rend="indent">Persephone nostras pulsat acerba fores!</l>
				<l n="47">Iam pudet, et timeo, quamvis mihi conscia non sim,</l>
				<l n="48" rend="indent">Offensos videar ne meruisse deos. <milestone ed="p" n="49" rend="indent" unit="carte"/></l>
				<l n="49">Accidere haec aliquis casu contendit, at alter</l>
				<l n="50" rend="indent">Acceptum superis hunc negat esse virum;</l>
				<l n="51">Neve nihil credas in te quoque dicere famam,</l>
				<l n="52" rend="indent">Facta veneficiis pars putat ista tuis.</l>
				<l n="53">Causa latet, mala nostra patent; vos pace movetis</l>
				<l n="54" rend="indent">Aspera submota proelia, plector ego!</l>
				<l n="55">Dic age nunc, solitoque tibi ne decipe more:</l>
				<l n="56" rend="indent">Quid facies odio, sic ubi amore noces?</l>
				<l n="57">Si laedis, quod amas, hostem sapienter amabis — </l>
				<l n="58" rend="indent">Me, precor, ut serves, perdere, dire, velis!</l>
				<l n="59">Aut tibi iam nulla est speratae cura puellae,</l>
				<l n="60" rend="indent">Quam ferus indigna tabe perire sinis,</l>
				<l n="61">Aut, dea si frustra pro me tibi saeva rogatur,</l>
				<l n="62" rend="indent">Qua mihi te iactes, gratia nulla tua est.</l>
				<l n="63">Elige, quid fingas: non vis placare Dianam — </l>
				<l n="64" rend="indent">Inmemor es nostri; non potes — illa tui est!</l>
				<l n="65">Vel numquam mallem vel non mihi tempore in illo</l>
				<l n="66" rend="indent">Esset in Aegaeis cognita Delos aquis!</l>
				<l n="67">Tunc mea difficili deducta est aequore navis,</l>
				<l n="68" rend="indent">Et fuit ad coeptas hora sinistra vias.</l>
				<l n="69">Quo pede processi! quo me pede limine movi!</l>
				<l n="70" rend="indent">Picta citae tetigi quo pede texta ratis! </l>
				<l n="71">Bis tamen adverso redierunt carbasa vento — </l>
				<l n="72" rend="indent">Mentior, a demens! ille secundus erat!</l>
				<l n="73">Ille secundus erat qui me referebat euntem,</l>
				<l n="74" rend="indent">Quique parum felix inpediebat iter.</l>
				<l n="75">Atque utinam constans contra mea vela fuisset — </l>
				<l n="76" rend="indent">Sed stultum est venti de levitate queri.</l>
				<l n="77">Mota loci fama properabam visere Delon</l>
				<l n="78" rend="indent">Et facere ignava puppe videbar iter.</l>
				<l n="79">Quam saepe ut tardis feci convicia remis,</l>
				<l n="80" rend="indent">Questaque sum vento lintea parca dari!</l>
				<l n="81">Et iam transieram Myconon, iam Tenon et Andron,</l>
				<l n="82" rend="indent">Inque meis oculis candida Delos erat;</l>
				<l n="83">Quam procul ut vidi, 'quid me fugis, insula,' dixi,</l>
				<l n="84" rend="indent">'Laberis in magno numquid, ut ante, mari?'</l>
				<l n="85">Institeram terrae, cum iam prope luce peracta</l>
				<l n="86" rend="indent">Demere purpureis sol iuga vellet equis.</l>
				<l n="87">Quos idem solitos postquam revocavit ad ortus,</l>
				<l n="88" rend="indent">Comuntur nostrae matre iubente comae.</l>
				<l n="89">Ipsa dedit gemmas digitis et crinibus aurum,</l>
				<l n="90" rend="indent">Et vestes umeris induit ipsa meis.</l>
				<l n="91">Protinus egressae superis, quibus insula sacra est,</l>
				<l n="92" rend="indent">Flava salutatis tura merumque damus;</l>
				<l n="93">Dumque parens aras votivo sanguine tingit,</l>
				<l n="94" rend="indent">Sectaque fumosis ingerit exta focis,</l>
				<l n="95">Sedula me nutrix altas quoque ducit in aedes,</l>
				<l n="96" rend="indent">Erramusque vago per loca sacra pede.</l>
				<l n="97">Et modo porticibus spatior modo munera regum</l>
				<l n="98" rend="indent">Miror et in cunctis stantia signa locis; </l>
				<l n="99">Miror et innumeris structam de cornibus aram,</l>
				<l n="100" rend="indent">Et de qua pariens arbore nixa dea est,</l>
				<l n="101">Et quae praeterea — neque enim meminive libetve</l>
				<l n="102" rend="indent">Quidquid ibi vidi dicere — Delos habet. <milestone ed="p" n="103" rend="indent" unit="carte"/></l>
				<l n="103">Forsitan haec spectans a te spectabar, Aconti,</l>
				<l n="104" rend="indent">Visaque simplicitas est mea posse capi.</l>
				<l n="105">In templum redeo gradibus sublime Dianae — </l>
				<l n="106" rend="indent">Tutior hoc ecquis debuit esse locus?</l>
				<l n="107">Mittitur ante pedes malum cum carmine tali — </l>
				<l n="108" rend="indent">Ei mihi, iuravi nunc quoque paene tibi!</l>
				<l n="109">Sustulit hoc nutrix mirataque 'perlege!' dixit.</l>
				<l n="110" rend="indent">Insidias legi, magne poeta, tuas!</l>
				<l n="111">Nomine coniugii dicto confusa pudore,</l>
				<l n="112" rend="indent">Sensi me totis erubuisse genis,</l>
				<l n="113">Luminaque in gremio veluti defixa tenebam — </l>
				<l n="114" rend="indent">Lumina propositi facta ministra tui.</l>
				<l n="115">Inprobe, quid gaudes? aut quae tibi gloria parta est?</l>
				<l n="116" rend="indent">Quidve vir elusa virgine laudis habes?</l>
				<l n="117">Non ego constiteram sumpta peltata securi,</l>
				<l n="118" rend="indent">Qualis in Iliaco Penthesilea solo;</l>
				<l n="119">Nullus Amazonio caelatus balteus auro,</l>
				<l n="120" rend="indent">Sicut ab Hippolyte, praeda relata tibi est.</l>
				<l n="121">Verba quid exultas tua si mihi verba dederunt,</l>
				<l n="122" rend="indent">Sumque parum prudens capta puella dolis?</l>
				<l n="123">Cydippen pomum, pomum Schoeneida cepit;</l>
				<l n="124" rend="indent">Tu nunc Hippomenes scilicet alter eris! </l>
				<l n="125">At fuerat melius, si te puer iste tenebat,</l>
				<l n="126" rend="indent">Quem tu nescio quas dicis habere faces,</l>
				<l n="127">More bonis solito spem non corrumpere fraude;</l>
				<l n="128" rend="indent">Exoranda tibi, non capienda fui!</l>
				<l n="129">Cur, me cum peteres, ea non profitenda putabas,</l>
				<l n="130" rend="indent">Propter quae nobis ipse petendus eras?</l>
				<l n="131">Cogere cur potius quam persuadere volebas,</l>
				<l n="132" rend="indent">Si poteram audita condicione capi?</l>
				<l n="133">Quid tibi nunc prodest iurandi formula iuris</l>
				<l n="134" rend="indent">Linguaque praesentem testificata deam?</l>
				<l n="135">Quae iurat, mens est. sed nil iuravimus illa;</l>
				<l n="136" rend="indent">Illa fidem dictis addere sola potest.</l>
				<l n="137">Consilium prudensque animi sententia iurat,</l>
				<l n="138" rend="indent">Et nisi iudicii vincula nulla valent.</l>
				<l n="139">Si tibi coniugium volui promittere nostrum,</l>
				<l n="140" rend="indent">Exige polliciti debita iura tori;</l>
				<l n="141">Sed si nil dedimus praeter sine pectore vocem,</l>
				<l n="142" rend="indent">Verba suis frustra viribus orba tenes.</l>
				<l n="143">Non ego iuravi — legi iurantia verba;</l>
				<l n="144" rend="indent">Vir mihi non isto more legendus eras.</l>
				<l n="145">Decipe sic alias — succedat epistula pomo!</l>
				<l n="146" rend="indent">Si valet hoc, magnas ditibus aufer opes;</l>
				<l n="147">Fac iurent reges sua se tibi regna daturos,</l>
				<l n="148" rend="indent">Sitque tuum toto quidquid in orbe placet!</l>
				<l n="149">Maior es hoc ipsa multum, mihi crede, Diana,</l>
				<l n="150" rend="indent">Si tua tam praesens littera numen habet. <milestone ed="p" n="151" rend="indent" unit="carte"/></l>
				<l n="151">Cum tamen haec dixi, cum me tibi firma negavi,</l>
				<l n="152" rend="indent">Cum bene promissi causa peracta mei est,</l>
				<l n="153">Confiteor, timeo saevae Latoidos iram</l>
				<l n="154" rend="indent">Et corpus laedi suspicor inde meum. </l>
				<l n="155">Nam quare, quotiens socialia sacra parantur,</l>
				<l n="156" rend="indent">Nupturae totiens languida membra cadunt?</l>
				<l n="157">Ter mihi iam veniens positas Hymenaeus ad aras</l>
				<l n="158" rend="indent">Fugit, et a thalami limine terga dedit,</l>
				<l n="159">Vixque manu pigra totiens infusa resurgunt</l>
				<l n="160" rend="indent">Lumina, vix moto corripit igne faces.</l>
				<l n="161">Saepe coronatis stillant unguenta capillis</l>
				<l n="162" rend="indent">Et trahitur multo splendida palla croco.</l>
				<l n="163">Cum tetigit limen, lacrimas mortisque timorem</l>
				<l n="164" rend="indent">Cernit et a cultu multa remota suo,</l>
				<l n="167">Et pudet in tristi laetum consurgere turba,</l>
				<l n="168" rend="indent">Quique erat in palla, transit in ora rubor.</l>
				<l n="165">Proicit ipse sua deductas fronte coronas,</l>
				<l n="166" rend="indent">Spissaque de nitidis tergit amoma comis;</l>
				<l n="167">At mihi, vae miserae! torrentur febribus artus</l>
				<l n="170" rend="indent">Et gravius iusto pallia pondus habent,</l>
				<l n="171">Nostraque plorantes video super ora parentes,</l>
				<l n="172" rend="indent">Et face pro thalami fax mihi mortis adest.</l>
				<l n="173">Parce laboranti, picta dea laeta pharetra,</l>
				<l n="174" rend="indent">Daque salutiferam iam mihi fratris opem.</l>
				<l n="175">Turpe tibi est, illum causas depellere leti,</l>
				<l n="176" rend="indent">Te contra titulum mortis habere meae.</l>
				<l n="177">Numquid, in umbroso cum velles fonte lavari,</l>
				<l n="178" rend="indent">Inprudens vultus ad tua labra tuli,</l>
				<l n="179">Praeteriive tuas de tot caelestibus aras,</l>
				<l n="180" rend="indent">Ave mea spreta est vestra parente parens? </l>
				<l n="181">Nil ego peccavi, nisi quod periuria legi</l>
				<l n="182" rend="indent">Inque parum fausto carmine docta fui.</l>
				<l n="183">Tu quoque pro nobis, si non mentiris amorem,</l>
				<l n="184" rend="indent">Tura feras; prosint, quae nocuere, manus!</l>
				<l n="185">Cur, qui succenses quod adhuc tibi pacta puella</l>
				<l n="186" rend="indent">Non tua sit, fieri ne tua possit, agis?</l>
				<l n="187">Omnia de viva tibi sunt speranda; quid aufert</l>
				<l n="188" rend="indent">Saeva mihi vitam, spem tibi diva mei?</l>
				<l n="189">Nec tu credideris illum, cui destinor uxor,</l>
				<l n="190" rend="indent">Aegra superposita membra fovere manu.</l>
				<l n="191">Adsidet ille quidem, quantum permittitur, ipse</l>
				<l n="192" rend="indent">Sed meminit nostrum virginis esse torum.</l>
				<l n="193">Iam quoque nescio quid de me sensisse videtur;</l>
				<l n="194" rend="indent">Nam lacrimae causa saepe latente cadunt,</l>
				<l n="195">Et minus audacter blanditur et oscula rara</l>
				<l n="196" rend="indent">Applicat et timido me vocat ore suam. <milestone ed="p" n="197" rend="indent" unit="carte"/></l>
				<l n="197">Nec miror sensisse, notis cum prodar apertis;</l>
				<l n="198" rend="indent">In dextrum versor, cum venit ille, latus,</l>
				<l n="199">Nec loquor, et tecto simulatur lumine somnus,</l>
				<l n="200" rend="indent">Captantem tactus reicioque manum.</l>
				<l n="201">Ingemit et tacito suspirat pectore, meque</l>
				<l n="202" rend="indent">Offensam, quamvis non mereatur, habet.</l>
				<l n="203">Ei mihi, quod gaudes, et te iuvat ista voluntas!</l>
				<l n="204" rend="indent">Ei mihi, quod sensus sum tibi fassa meos!</l>
				<l n="205">At mihi siqua foret, tu nostra iustius ira,</l>
				<l n="206" rend="indent">Qui mihi tendebas retia, dignus eras.</l>
				<l n="207">Scribis, ut invalidum liceat tibi visere corpus.</l>
				<l n="208" rend="indent">Es procul a nobis, et tamen inde noces.</l>
				<l n="209">Mirabar quare tibi nomen Acontius esset;</l>
				<l n="210" rend="indent">Quod faciat longe vulnus, acumen habes. </l>
				<l n="211">Certe ego convalui nondum de vulnere tali,</l>
				<l n="212" rend="indent">Ut iaculo scriptis eminus icta tuis.</l>
				<l n="213">Quid tamen huc venias? sane miserabile corpus,</l>
				<l n="214" rend="indent">Ingenii videas magna tropaea tui!</l>
				<l n="215">Concidimus macie; color est sine sanguine, qualem</l>
				<l n="216" rend="indent">In pomo refero mente fuisse tuo,</l>
				<l n="217">Candida nec mixto sublucent ora rubore.</l>
				<l n="218" rend="indent">Forma novi talis marmoris esse solet;</l>
				<l n="219">Argenti color est inter convivia talis,</l>
				<l n="220" rend="indent">Quod tactum gelidae frigore pallet aquae.</l>
				<l n="221">Si me nunc videas, visam prius esse negabis,</l>
				<l n="222" rend="indent">'Arte nec est,' dices, 'ista petita mea,'</l>
				<l n="223">Promissique fidem, ne sim tibi iuncta, remittes,</l>
				<l n="224" rend="indent">Et cupies illud non meminisse deam.</l>
				<l n="225">Forsitan et facies iurem ut contraria rursus,</l>
				<l n="226" rend="indent">Quaeque legam mittes altera verba mihi.</l>
				<l n="227">Sed tamen adsideas utinam, quod et ipse rogabas,</l>
				<l n="228" rend="indent">Et videas sponsae languida membra tuae!</l>
				<l n="229">Durius ut ferro iam sit tibi pectus, Aconti,</l>
				<l n="230" rend="indent">Tu veniam nostris vocibus ipse petas.</l>
				<l n="231">Ne tamen ignores ope qua revalescere possim,</l>
				<l n="232" rend="indent">Quaeritur a Delphis fata canente deo.</l>
				<l n="233">Is quoque nescio quam, nunc ut vaga fama susurrat,</l>
				<l n="234" rend="indent">Neclectam queritur teste sorore fidem.</l>
				<l n="235">Hoc deus, hoc vates, hoc edita carmina dicunt — </l>
				<l n="236" rend="indent">A! desunt voto numina nulla tuo!</l>
				<l n="237">Unde tibi favor hic? nisi si nova forte reperta est</l>
				<l n="238" rend="indent">Quae capiat magnos littera lecta deos. </l>
				<l n="239">Teque tenente deos numen sequor ipsa deorum,</l>
				<l n="240" rend="indent">Doque libens victas in tua vota manus;</l>
				<l n="241">Fassaque sum matri deceptae foedera linguae</l>
				<l n="242" rend="indent">Lumina fixa tenens plena pudoris humo.</l>
				<l n="243">Cetera cura tua est; plus hoc quoque virgine factum,</l>
				<l n="244" rend="indent">Non timuit tecum quod mea charta loqui.</l>
				<l n="245">Iam satis invalidos calamo lassavimus artus,</l>
				<l n="246" rend="indent">Et manus officium longius aegra negat.</l>
				<l n="247">Quid, nisi, quod cupio me iam coniungere tecum,</l>
				<l n="248" rend="indent">Restat, ut adscribat littera nostra: Vale? </l>
			</div>
		</div>
		</body>
	</text>

</TEI>
