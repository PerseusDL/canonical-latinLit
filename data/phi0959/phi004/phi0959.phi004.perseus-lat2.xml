<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
	  <teiHeader type="text">
		    <fileDesc>
			      <titleStmt>
				        <title>Art of Love</title>
				        <author>P. Ovidius Naso</author>
				        <editor role="editor">R. Ehwald</editor>
				        <sponsor>Perseus Project, Tufts University</sponsor>
				        <principal>Gregory Crane</principal>
				        <respStmt>
					          <resp>Prepared under the supervision of</resp>
					          <name>Lisa Cerrato</name>
					          <name>William Merrill</name>
					          <name>Elli Mylonas</name>
					          <name>David Smith</name>
				        </respStmt>
				        <funder n="org:FIPSE">The Fund for the Improvement of Postsecondary Education
					(FIPSE)</funder>
			      </titleStmt>
			      <publicationStmt>
				        <publisher>Trustees of Tufts University</publisher>
				        <pubPlace>Medford, MA</pubPlace>
				        <authority>Perseus Project</authority>
			      </publicationStmt>

			      <sourceDesc>
				        <biblStruct>
					          <monogr>
						            <author>P. Ovidius Naso</author>
						            <title>Amores, Epistulae, Medicamina faciei femineae, Ars amatoria, Remedia
							amoris</title>
						            <respStmt>
							              <name>R. Ehwald</name>
							              <resp>edidit ex Rudolphi Merkelii recognitione</resp>
						            </respStmt>
						            <imprint>
							              <pubPlace>Leipzig</pubPlace>
							              <publisher>B. G. Teubner</publisher>
							              <date>1907</date>
						            </imprint>
					          </monogr>
					          <idno type="lib">PA 6519.A2 1904 v1</idno>
				        </biblStruct>
			      </sourceDesc>
		    </fileDesc>

		    <encodingDesc>
         <refsDecl n="CTS">
            <cRefPattern n="line"
                         matchPattern="(\\w+).(\\w+)"
                         replacementPattern="#xpath(/tei:TEI/tei:text/tei:body/tei:div[@type=\'edition\']/tei:div[@n=\'$1\']//tei:l[@n=\'$2\'])">
                <p>This pointer pattern extracts book and line</p>
            </cRefPattern>
            <cRefPattern n="book"
                         matchPattern="(\\w+)"
                         replacementPattern="#xpath(/tei:TEI/tei:text/tei:body/tei:div[@type=\'edition\']/tei:div[@n=\'$1\'])">
                <p>This pointer pattern extracts book</p>
            </cRefPattern>
        </refsDecl>
			      <refsDecl>
				        <refState unit="book"/>
				        <refState unit="line"/>
			      </refsDecl>
		    </encodingDesc>

		    <profileDesc>
			      <langUsage default="false">
				        <language ident="lat">Latin </language>
			      </langUsage>
		    </profileDesc>

		    <revisionDesc>
			      <change when="2015-03-11" who="Thibault Clérice">converted to
				EpiDoc/CTS/Unicode</change>
		    </revisionDesc>

	  </teiHeader>
	  <text xml:lang="lat" n="urn:cts:latinLit:phi0959.phi004.perseus-lat2">
		    <body>
			      <div type="edition" n="urn:cts:latinLit:phi0959.phi004.perseus-lat2">
				        <head>Ars Amatoria</head>
				        <div type="textpart" subtype="book" n="1">
					          <head>Liber primus</head>
					          <l n="1">Siquis in hoc artem populo non novit amandi,</l>
					          <l n="2" rend="indent">Hoc legat et lecto carmine doctus amet.</l>
					          <l n="3">Arte citae veloque rates remoque moventur,</l>
					          <l n="4" rend="indent">Arte leves currus: arte regendus amor.</l>
					          <l n="5">Curribus Automedon lentisque erat aptus habenis,</l>
					          <l n="6" rend="indent">Tiphys in Haemonia puppe magister erat:</l>
					          <l n="7">Me Venus artificem tenero praefecit Amori;</l>
					          <l n="8" rend="indent">Tiphys et Automedon dicar Amoris ego.</l>
					          <l n="9">Ille quidem ferus est et qui mihi saepe repugnet:</l>
					          <l n="10" rend="indent">Sed puer est, aetas mollis et apta regi.</l>
					          <l n="11">Phillyrides puerum cithara perfecit Achillem,</l>
					          <l n="12" rend="indent">Atque animos placida contudit arte feros.</l>
					          <l n="13">Qui totiens socios, totiens exterruit hostes,</l>
					          <l n="14" rend="indent">Creditur annosum pertimuisse senem.</l>
					          <l n="15">Quas Hector sensurus erat, poscente magistro</l>
					          <l n="16" rend="indent">Verberibus iussas praebuit ille manus.</l>
					          <l n="17">Aeacidae Chiron, ego sum praeceptor Amoris:</l>
					          <l n="18" rend="indent">Saevus uterque puer, natus uterque dea.</l>
					          <l n="19">Sed tamen et tauri cervix oneratur aratro,</l>
					          <l n="20" rend="indent">Frenaque magnanimi dente teruntur equi;</l>
					          <l n="21">Et mihi cedet Amor, quamvis mea vulneret arcu</l>
					          <l n="22" rend="indent">Pectora, iactatas excutiatque faces.</l>
					          <l n="23">Quo me fixit Amor, quo me violentius ussit,</l>
					          <l n="24" rend="indent">Hoc melior facti vulneris ultor ero: </l>
					          <l n="25">Non ego, Phoebe, datas a te mihi mentiar artes,</l>
					          <l n="26" rend="indent">Nec nos aëriae voce monemur avis,</l>
					          <l n="27">Nec mihi sunt visae Clio Cliusque sorores</l>
					          <l n="28" rend="indent">Servanti pecudes vallibus, Ascra, tuis:</l>
					          <l n="29">Usus opus movet hoc: vati parete perito;</l>
					          <l n="30" rend="indent">Vera canam: coeptis, mater Amoris, ades!</l>
					          <l n="31">Este procul, vittae tenues, insigne pudoris,</l>
					          <l n="32" rend="indent">Quaeque tegis medios, instita longa, pedes.</l>
					          <l n="33">Nos venerem tutam concessaque furta canemus,</l>
					          <l n="34" rend="indent">Inque meo nullum carmine crimen erit. <milestone ed="p" n="35" rend="indent" unit="carte"/>
               </l>
					          <l n="35">Principio, quod amare velis, reperire labora,</l>
					          <l n="36" rend="indent">Qui nova nunc primum miles in arma venis.</l>
					          <l n="37">Proximus huic labor est placitam exorare puellam:</l>
					          <l n="38" rend="indent">Tertius, ut longo tempore duret amor.</l>
					          <l n="39">Hic modus, haec nostro signabitur area curru:</l>
					          <l n="40" rend="indent">Haec erit admissa meta terenda rota.</l>
					          <l n="41">Dum licet, et loris passim potes ire solutis,</l>
					          <l n="42" rend="indent">Elige cui dicas 'tu mihi sola places.'</l>
					          <l n="43">Haec tibi non tenues veniet delapsa per auras:</l>
					          <l n="44" rend="indent">Quaerenda est oculis apta puella tuis.</l>
					          <l n="45">Scit bene venator, cervis ubi retia tendat,</l>
					          <l n="46" rend="indent">Scit bene, qua frendens valle moretur aper;</l>
					          <l n="47">Aucupibus noti frutices; qui sustinet hamos,</l>
					          <l n="48" rend="indent">Novit quae multo pisce natentur aquae:</l>
					          <l n="49">Tu quoque, materiam longo qui quaeris amori,</l>
					          <l n="50" rend="indent">Ante frequens quo sit disce puella loco.</l>
					          <l n="51">Non ego quaerentem vento dare vela iubebo,</l>
					          <l n="52" rend="indent">Nec tibi, ut invenias, longa terenda via est. </l>
					          <l n="53">Andromedan Perseus nigris portarit ab Indis,</l>
					          <l n="54" rend="indent">Raptaque sit Phrygio Graia puella viro,</l>
					          <l n="55">Tot tibi tamque dabit formosas Roma puellas,</l>
					          <l n="56" rend="indent">'Haec habet' ut dicas 'quicquid in orbe fuit.'</l>
					          <l n="57">Gargara quot segetes, quot habet Methymna racemos,</l>
					          <l n="58" rend="indent">Aequore quot pisces, fronde teguntur aves,</l>
					          <l n="59">Quot caelum stellas, tot habet tua Roma puellas:</l>
					          <l n="60" rend="indent">Mater in Aeneae constitit urbe sui.</l>
					          <l n="61">Seu caperis primis et adhuc crescentibus annis,</l>
					          <l n="62" rend="indent">Ante oculos veniet vera puella tuos:</l>
					          <l n="63">Sive cupis iuvenem, iuvenes tibi mille placebunt.</l>
					          <l n="64" rend="indent">Cogeris voti nescius esse tui:</l>
					          <l n="65">Seu te forte iuvat sera et sapientior aetas,</l>
					          <l n="66" rend="indent">Hoc quoque, crede mihi, plenius agmen erit.</l>
					          <l n="67">Tu modo Pompeia lentus spatiare sub umbra,</l>
					          <l n="68" rend="indent">Cum sol Herculei terga leonis adit:</l>
					          <l n="69">Aut ubi muneribus nati sua munera mater</l>
					          <l n="70" rend="indent">Addidit, externo marmore dives opus.</l>
					          <l n="71">Nec tibi vitetur quae, priscis sparsa tabellis,</l>
					          <l n="72" rend="indent">Porticus auctoris Livia nomen habet:</l>
					          <l n="73">Quaque parare necem miseris patruelibus ausae</l>
					          <l n="74" rend="indent">Belides et stricto stat ferus ense pater.</l>
					          <l n="75">Nec te praetereat Veneri ploratus Adonis,</l>
					          <l n="76" rend="indent">Cultaque Iudaeo septima sacra Syro. </l>
					          <l n="77">Nec fuge linigerae Memphitica templa iuvencae:</l>
					          <l n="78" rend="indent">Multas illa facit, quod fuit ipsa Iovi.</l>
					          <l n="79">Et fora conveniunt (quis credere possit?) amori:</l>
					          <l n="80" rend="indent">Flammaque in arguto saepe reperta foro:</l>
					          <l n="81">Subdita qua Veneris facto de marmore templo</l>
					          <l n="82" rend="indent">Appias expressis aëra pulsat aquis,</l>
					          <l n="83">Illo saepe loco capitur consultus Amori,</l>
					          <l n="84" rend="indent">Quique aliis cavit, non cavet ipse sibi:</l>
					          <l n="85">Illo saepe loco desunt sua verba diserto,</l>
					          <l n="86" rend="indent">Resque novae veniunt, causaque agenda sua est.</l>
					          <l n="87">Hunc Venus e templis, quae sunt confinia, ridet:</l>
					          <l n="88" rend="indent">Qui modo patronus, nunc cupit esse cliens.</l>
					          <l n="89">Sed tu praecipue curvis venare theatris:</l>
					          <l n="90" rend="indent">Haec loca sunt voto fertiliora tuo.</l>
					          <l n="91">Illic invenies quod ames, quod ludere possis,</l>
					          <l n="92" rend="indent">Quodque semel tangas, quodque tenere velis.</l>
					          <l n="93">Ut redit itque frequens longum formica per agmen,</l>
					          <l n="94" rend="indent">Granifero solitum cum vehit ore cibum,</l>
					          <l n="95">Aut ut apes saltusque suos et olentia nactae</l>
					          <l n="96" rend="indent">Pascua per flores et thyma summa volant,</l>
					          <l n="97">Sic ruit ad celebres cultissima femina ludos:</l>
					          <l n="98" rend="indent">Copia iudicium saepe morata meum est.</l>
					          <l n="99">Spectatum veniunt, veniunt spectentur ut ipsae:</l>
					          <l n="100" rend="indent">Ille locus casti damna pudoris habet. <milestone ed="p" n="101" rend="indent" unit="carte"/>
               </l>
					          <l n="101">Primus sollicitos fecisti, Romule, ludos,</l>
					          <l n="102" rend="indent">Cum iuvit viduos rapta Sabina viros. </l>
					          <l n="103">Tunc neque marmoreo pendebant vela theatro,</l>
					          <l n="104" rend="indent">Nec fuerant liquido pulpita rubra croco;</l>
					          <l n="105">Illic quas tulerant nemorosa Palatia, frondes</l>
					          <l n="106" rend="indent">Simpliciter positae, scena sine arte fuit;</l>
					          <l n="107">In gradibus sedit populus de caespite factis,</l>
					          <l n="108" rend="indent">Qualibet hirsutas fronde tegente comas.</l>
					          <l n="109">Respiciunt, oculisque notant sibi quisque puellam</l>
					          <l n="110" rend="indent">Quam velit, et tacito pectore multa movent.</l>
					          <l n="111">Dumque, rudem praebente modum tibicine Tusco,</l>
					          <l n="112" rend="indent">Ludius aequatam ter pede pulsat humum,</l>
					          <l n="113">In medio plausu (plausus tunc arte carebant)</l>
					          <l n="114" rend="indent">Rex populo praedae signa petita dedit.</l>
					          <l n="115">Protinus exiliunt, animum clamore fatentes,</l>
					          <l n="116" rend="indent">Virginibus cupidas iniciuntque manus.</l>
					          <l n="117">Ut fugiunt aquilas, timidissima turba, columbae,</l>
					          <l n="118" rend="indent">Ut fugit invisos agna novella lupos:</l>
					          <l n="119">Sic illae timuere viros sine more ruentes;</l>
					          <l n="120" rend="indent">Constitit in nulla qui fuit ante color.</l>
					          <l n="121">Nam timor unus erat, facies non una timoris:</l>
					          <l n="122" rend="indent">Pars laniat crines, pars sine mente sedet;</l>
					          <l n="123">Altera maesta silet, frustra vocat altera matrem:</l>
					          <l n="124" rend="indent">Haec queritur, stupet haec; haec manet, illa
						fugit;</l>
					          <l n="125">Ducuntur raptae, genialis praeda, puellae,</l>
					          <l n="126" rend="indent">Et potuit multas ipse decere timor.</l>
					          <l n="127">Siqua repugnarat nimium comitemque negabat,</l>
					          <l n="128" rend="indent">Sublatam cupido vir tulit ipse sinu,</l>
					          <l n="129">Atque ita 'quid teneros lacrimis corrumpis ocellos?</l>
					          <l n="130" rend="indent">Quod matri pater est, hoc tibi' dixit 'ero.'</l>
					          <l n="131">Romule, militibus scisti dare commoda solus:</l>
					          <l n="132" rend="indent">Haec mihi si dederis commoda, miles ero.</l>
					          <l n="133">Scilicet ex illo sollemnia more theatra</l>
					          <l n="134" rend="indent">Nunc quoque formosis insidiosa manent. <milestone ed="p" n="135" rend="indent" unit="carte"/>
               </l>
					          <l n="135">Nec te nobilium fugiat certamen equorum;</l>
					          <l n="136" rend="indent">Multa capax populi commoda Circus habet.</l>
					          <l n="137">Nil opus est digitis, per quos arcana loquaris,</l>
					          <l n="138" rend="indent">Nec tibi per nutus accipienda nota est:</l>
					          <l n="139">Proximus a domina, nullo prohibente, sedeto,</l>
					          <l n="140" rend="indent">Iunge tuum lateri qua potes usque latus;</l>
					          <l n="141">Et bene, quod cogit, si nolis, linea iungi,</l>
					          <l n="142" rend="indent">Quod tibi tangenda est lege puella loci.</l>
					          <l n="143">Hic tibi quaeratur socii sermonis origo,</l>
					          <l n="144" rend="indent">Et moveant primos publica verba sonos.</l>
					          <l n="145">Cuius equi veniant, facito, studiose, requiras:</l>
					          <l n="146" rend="indent">Nec mora, quisquis erit, cui favet illa, fave.</l>
					          <l n="147">At cum pompa frequens caelestibus ibit eburnis,</l>
					          <l n="148" rend="indent">Tu Veneri dominae plaude favente manu;</l>
					          <l n="149">Utque fit, in gremium pulvis si forte puellae</l>
					          <l n="150" rend="indent">Deciderit, digitis excutiendus erit:</l>
					          <l n="151">Etsi nullus erit pulvis, tamen excute nullum:</l>
					          <l n="152" rend="indent">Quaelibet officio causa sit apta tuo.</l>
					          <l n="153">Pallia si terra nimium demissa iacebunt,</l>
					          <l n="154" rend="indent">Collige, et inmunda sedulus effer humo;</l>
					          <l n="155">Protinus, officii pretium, patiente puella</l>
					          <l n="156" rend="indent">Contingent oculis crura videnda tuis.</l>
					          <l n="157">Respice praeterea, post vos quicumque sedebit,</l>
					          <l n="158" rend="indent">Ne premat opposito mollia terga genu.</l>
					          <l n="159">Parva leves capiunt animos: fuit utile multis</l>
					          <l n="160" rend="indent">Pulvinum facili composuisse manu.</l>
					          <l n="161">Profuit et tenui ventos movisse tabella,</l>
					          <l n="162" rend="indent">Et cava sub tenerum scamna dedisse pedem.</l>
					          <l n="163">Hos aditus Circusque novo praebebit amori,</l>
					          <l n="164" rend="indent">Sparsaque sollicito tristis harena foro. </l>
					          <l n="165">Illa saepe puer Veneris pugnavit harena,</l>
					          <l n="166" rend="indent">Et qui spectavit vulnera, vulnus habet.</l>
					          <l n="167">Dum loquitur tangitque manum poscitque libellum</l>
					          <l n="168" rend="indent">Et quaerit posito pignore, vincat uter,</l>
					          <l n="169">Saucius ingemuit telumque volatile sensit,</l>
					          <l n="170" rend="indent">Et pars spectati muneris ipse fuit. <milestone ed="p" n="171" rend="indent" unit="carte"/>
               </l>
					          <l n="171">Quid, modo cum belli navalis imagine Caesar</l>
					          <l n="172" rend="indent">Persidas induxit Cecropiasque rates?</l>
					          <l n="173">Nempe ab utroque mari iuvenes, ab utroque puellae</l>
					          <l n="174" rend="indent">Venere, atque ingens orbis in Urbe fuit.</l>
					          <l n="175">Quis non invenit turba, quod amaret, in illa?</l>
					          <l n="176" rend="indent">Eheu, quam multos advena torsit amor!</l>
					          <l n="177">Ecce, parat Caesar domito quod defuit orbi</l>
					          <l n="178" rend="indent">Addere: nunc, oriens ultime, noster eris.</l>
					          <l n="179">Parthe, dabis poenas: Crassi gaudete sepulti,</l>
					          <l n="180" rend="indent">Signaque barbaricas non bene passa manus.</l>
					          <l n="181">Ultor adest, primisque ducem profitetur in annis,</l>
					          <l n="182" rend="indent">Bellaque non puero tractat agenda puer.</l>
					          <l n="183">Parcite natales timidi numerare deorum:</l>
					          <l n="184" rend="indent">Caesaribus virtus contigit ante diem.</l>
					          <l n="185">Ingenium caeleste suis velocius annis</l>
					          <l n="186" rend="indent">Surgit, et ignavae fert male damna morae.</l>
					          <l n="187">Parvus erat, manibusque duos Tirynthius angues</l>
					          <l n="188" rend="indent">Pressit, et in cunis iam Iove dignus erat. </l>
					          <l n="189">Nunc quoque qui puer es, quantus tum, Bacche, fuisti,</l>
					          <l n="190" rend="indent">Cum timuit thyrsos India victa tuos?</l>
					          <l n="191">Auspiciis annisque patris, puer, arma movebis,</l>
					          <l n="192" rend="indent">Et vinces annis auspiciisque patris:</l>
					          <l n="193">Tale rudimentum tanto sub nomine debes,</l>
					          <l n="194" rend="indent">Nunc iuvenum princeps, deinde future senum;</l>
					          <l n="195">Cum tibi sint fratres, fratres ulciscere laesos:</l>
					          <l n="196" rend="indent">Cumque pater tibi sit, iura tuere patris.</l>
					          <l n="197">Induit arma tibi genitor patriaeque tuusque:</l>
					          <l n="198" rend="indent">Hostis ab invito regna parente rapit;</l>
					          <l n="199">Tu pia tela feres, sceleratas ille sagittas:</l>
					          <l n="200" rend="indent">Stabit pro signis iusque piumque tuis.</l>
					          <l n="201">Vincuntur causa Parthi: vincantur et armis;</l>
					          <l n="202" rend="indent">Eoas Latio dux meus addat opes.</l>
					          <l n="203">Marsque pater Caesarque pater, date numen eunti:</l>
					          <l n="204" rend="indent">Nam deus e vobis alter es, alter eris.</l>
					          <l n="205">Auguror, en, vinces; votivaque carmina reddam,</l>
					          <l n="206" rend="indent">Et magno nobis ore sonandus eris.</l>
					          <l n="207">Consistes, aciemque meis hortabere verbis;</l>
					          <l n="208" rend="indent">O desint animis ne mea verba tuis!</l>
					          <l n="209">Tergaque Parthorum Romanaque pectora dicam,</l>
					          <l n="210" rend="indent">Telaque, ab averso quae iacit hostis equo.</l>
					          <l n="211">Qui fugis ut vincas, quid victo, Parthe, relinquis?</l>
					          <l n="212" rend="indent">Parthe, malum iam nunc Mars tuus omen habet.</l>
					          <l n="213">Ergo erit illa dies, qua tu, pulcherrime rerum,</l>
					          <l n="214" rend="indent">Quattuor in niveis aureus ibis equis. </l>
					          <l n="215">Ibunt ante duces onerati colla catenis,</l>
					          <l n="216" rend="indent">Ne possint tuti, qua prius, esse fuga.</l>
					          <l n="217">Spectabunt laeti iuvenes mixtaeque puellae,</l>
					          <l n="218" rend="indent">Diffundetque animos omnibus ista dies.</l>
					          <l n="219">Atque aliqua ex illis cum regum nomina quaeret,</l>
					          <l n="220" rend="indent">Quae loca, qui montes, quaeve ferantur aquae,</l>
					          <l n="221">Omnia responde, nec tantum siqua rogabit;</l>
					          <l n="222" rend="indent">Et quae nescieris, ut bene nota refer.</l>
					          <l n="223">Hic est Euphrates, praecinctus harundine frontem:</l>
					          <l n="224" rend="indent">Cui coma dependet caerula, Tigris erit.</l>
					          <l n="225">Hos facito Armenios; haec est Danaëia Persis:</l>
					          <l n="226" rend="indent">Urbs in Achaemeniis vallibus ista fuit.</l>
					          <l n="227">Ille vel ille, duces; et erunt quae nomina dicas,</l>
					          <l n="228" rend="indent">Si poteris, vere, si minus, apta tamen. <milestone ed="p" n="229" rend="indent" unit="carte"/>
               </l>
					          <l n="229">Dant etiam positis aditum convivia mensis:</l>
					          <l n="230" rend="indent">Est aliquid praeter vina, quod inde petas.</l>
					          <l n="231">Saepe illic positi teneris adducta lacertis</l>
					          <l n="232" rend="indent">Purpureus Bacchi cornua pressit Amor:</l>
					          <l n="233">Vinaque cum bibulas sparsere Cupidinis alas,</l>
					          <l n="234" rend="indent">Permanet et capto stat gravis ille loco.</l>
					          <l n="235">Ille quidem pennas velociter excutit udas:</l>
					          <l n="236" rend="indent">Sed tamen et spargi pectus amore nocet.</l>
					          <l n="237">Vina parant animos faciuntque caloribus aptos:</l>
					          <l n="238" rend="indent">Cura fugit multo diluiturque mero.</l>
					          <l n="239">Tunc veniunt risus, tum pauper cornua sumit,</l>
					          <l n="240" rend="indent">Tum dolor et curae rugaque frontis abit.</l>
					          <l n="241">Tunc aperit mentes aevo rarissima nostro</l>
					          <l n="242" rend="indent">Simplicitas, artes excutiente deo.</l>
					          <l n="243">Illic saepe animos iuvenum rapuere puellae,</l>
					          <l n="244" rend="indent">Et Venus in vinis ignis in igne fuit. </l>
					          <l n="245">Hic tu fallaci nimium ne crede lucernae:</l>
					          <l n="246" rend="indent">Iudicio formae noxque merumque nocent.</l>
					          <l n="247">Luce deas caeloque Paris spectavit aperto,</l>
					          <l n="248" rend="indent">Cum dixit Veneri 'vincis utramque, Venus.'</l>
					          <l n="249">Nocte latent mendae, vitioque ignoscitur omni,</l>
					          <l n="250" rend="indent">Horaque formosam quamlibet illa facit.</l>
					          <l n="251">Consule de gemmis, de tincta murice lana,</l>
					          <l n="252" rend="indent">Consule de facie corporibusque diem.</l>
					          <l n="253">Quid tibi femineos coetus venatibus aptos</l>
					          <l n="254" rend="indent">Enumerem? numero cedet harena meo.</l>
					          <l n="255">Quid referam Baias, praetextaque litora velis,</l>
					          <l n="256" rend="indent">Et quae de calido sulpure fumat aqua?</l>
					          <l n="257">Hinc aliquis vulnus referens in pectore dixit</l>
					          <l n="258" rend="indent">'Non haec, ut fama est, unda salubris erat.'</l>
					          <l n="259">Ecce suburbanae templum nemorale Dianae</l>
					          <l n="260" rend="indent">Partaque per gladios regna nocente manu:</l>
					          <l n="261">Illa, quod est virgo, quod tela Cupidinis odit,</l>
					          <l n="262" rend="indent">Multa dedit populo vulnera, multa dabit. <milestone ed="p" n="263" rend="indent" unit="carte"/>
               </l>
					          <l n="263">Hactenus, unde legas quod ames, ubi retia ponas,</l>
					          <l n="264" rend="indent">Praecipit imparibus vecta Thalea rotis.</l>
					          <l n="265">Nunc tibi, quae placuit, quas sit capienda per artes,</l>
					          <l n="266" rend="indent">Dicere praecipuae molior artis opus.</l>
					          <l n="267">Quisquis ubique, viri, dociles advertite mentes,</l>
					          <l n="268" rend="indent">Pollicitisque favens, vulgus, adeste meis.</l>
					          <l n="269">Prima tuae menti veniat fiducia, cunctas</l>
					          <l n="270" rend="indent">Posse capi; capies, tu modo tende plagas.</l>
					          <l n="271">Vere prius volucres taceant, aestate cicadae,</l>
					          <l n="272" rend="indent">Maenalius lepori det sua terga canis, </l>
					          <l n="273">Femina quam iuveni blande temptata repugnet:</l>
					          <l n="274" rend="indent">Haec quoque, quam poteris credere nolle, volet.</l>
					          <l n="275">Utque viro furtiva venus, sic grata puellae:</l>
					          <l n="276" rend="indent">Vir male dissimulat: tectius illa cupit.</l>
					          <l n="277">Conveniat maribus, nequam nos ante rogemus,</l>
					          <l n="278" rend="indent">Femina iam partes victa rogantis agat.</l>
					          <l n="279">Mollibus in pratis admugit femina tauro:</l>
					          <l n="280" rend="indent">Femina cornipedi semper adhinnit equo.</l>
					          <l n="281">Parcior in nobis nec tam furiosa libido:</l>
					          <l n="282" rend="indent">Legitimum finem flamma virilis habet.</l>
					          <l n="283">Byblida quid referam, vetito quae fratris amore</l>
					          <l n="284" rend="indent">Arsit et est laqueo fortiter ulta nefas?</l>
					          <l n="285">Myrrha patrem, sed non qua filia debet, amavit,</l>
					          <l n="286" rend="indent">Et nunc obducto cortice pressa latet:</l>
					          <l n="287">Illius lacrimis, quas arbore fundit odora,</l>
					          <l n="288" rend="indent">Unguimur, et dominae nomina gutta tenet.</l>
					          <l n="289">Forte sub umbrosis nemorosae vallibus Idae</l>
					          <l n="290" rend="indent">Candidus, armenti gloria, taurus erat,</l>
					          <l n="291">Signatus tenui media inter cornua nigro:</l>
					          <l n="292" rend="indent">Una fuit labes, cetera lactis erant.</l>
					          <l n="293">Illum Cnosiadesque Cydoneaeque iuvencae</l>
					          <l n="294" rend="indent">Optarunt tergo sustinuisse suo.</l>
					          <l n="295">Pasiphaë fieri gaudebat adultera tauri;</l>
					          <l n="296" rend="indent">Invida formosas oderat illa boves.</l>
					          <l n="297">Nota cano: non hoc, centum quae sustinet urbes,</l>
					          <l n="298" rend="indent">Quamvis sit mendax, Creta negare potest.</l>
					          <l n="299">Ipsa novas frondes et prata tenerrima tauro</l>
					          <l n="300" rend="indent">Fertur inadsueta subsecuisse manu.</l>
					          <l n="301">It comes armentis, nec ituram cura moratur</l>
					          <l n="302" rend="indent">Coniugis, et Minos a bove victus erat. </l>
					          <l n="303">Quo tibi, Pasiphaë, pretiosas sumere vestes?</l>
					          <l n="304" rend="indent">Ille tuus nullas sentit adulter opes.</l>
					          <l n="305">Quid tibi cum speculo, montana armenta petenti?</l>
					          <l n="306" rend="indent">Quid totiens positas fingis, inepta, comas?</l>
					          <l n="307">Crede tamen speculo, quod te negat esse iuvencam.</l>
					          <l n="308" rend="indent">Quam cuperes fronti cornua nata tuae!</l>
					          <l n="309">Sive placet Minos, nullus quaeratur adulter:</l>
					          <l n="310" rend="indent">Sive virum mavis fallere, falle viro!</l>
					          <l n="311">In nemus et saltus thalamo regina relicto</l>
					          <l n="312" rend="indent">Fertur, ut Aonio concita Baccha deo.</l>
					          <l n="313">A, quotiens vaccam vultu spectavit iniquo,</l>
					          <l n="314" rend="indent">Et dixit 'domino cur placet ista meo?</l>
					          <l n="315">Aspice, ut ante ipsum teneris exultet in herbis:</l>
					          <l n="316" rend="indent">Nec dubito, quin se stulta decere putet.'</l>
					          <l n="317">Dixit, et ingenti iamdudum de grege duci</l>
					          <l n="318" rend="indent">Iussit et inmeritam sub iuga curva trahi,</l>
					          <l n="319">Aut cadere ante aras commentaque sacra coegit,</l>
					          <l n="320" rend="indent">Et tenuit laeta paelicis exta manu.</l>
					          <l n="321">Paelicibus quotiens placavit numina caesis,</l>
					          <l n="322" rend="indent">Atque ait, exta tenens 'ite, placete meo!'</l>
					          <l n="323">Et modo se Europen fieri, modo postulat Io,</l>
					          <l n="324" rend="indent">Altera quod bos est, altera vecta bove.</l>
					          <l n="325">Hanc tamen implevit, vacca deceptus acerna,</l>
					          <l n="326" rend="indent">Dux gregis, et partu proditus auctor erat. <milestone ed="p" n="327" rend="indent" unit="carte"/>
               </l>
					          <l n="327">Cressa Thyesteo si se abstinuisset amore</l>
					          <l n="328" rend="indent">(Et quantum est uno posse carere viro?),</l>
					          <l n="329">Non medium rupisset iter, curruque retorto</l>
					          <l n="330" rend="indent">Auroram versis Phoebus adisset equis.</l>
					          <l n="331">Filia purpureos Niso furata capillos</l>
					          <l n="332" rend="indent">Pube premit rabidos inguinibusque canes. </l>
					          <l n="333">Qui Martem terra, Neptunum effugit in undis,</l>
					          <l n="334" rend="indent">Coniugis Atrides victima dira fuit.</l>
					          <l n="335">Cui non defleta est Ephyraeae flamma Creüsae,</l>
					          <l n="336" rend="indent">Et nece natorum sanguinolenta parens?</l>
					          <l n="337">Flevit Amyntorides per inania lumina Phoenix:</l>
					          <l n="338" rend="indent">Hippolytum pavidi diripuistis equi.</l>
					          <l n="339">Quid fodis inmeritis, Phineu, sua lumina natis?</l>
					          <l n="340" rend="indent">Poena reversura est in caput ista tuum.</l>
					          <l n="341">Omnia feminea sunt ista libidine mota;</l>
					          <l n="342" rend="indent">Acrior est nostra, plusque furoris habet.</l>
					          <l n="343">Ergo age, ne dubita cunctas sperare puellas;</l>
					          <l n="344" rend="indent">Vix erit e multis, quae neget, una, tibi.</l>
					          <l n="345">Quae dant quaeque negant, gaudent tamen esse rogatae:</l>
					          <l n="346" rend="indent">Ut iam fallaris, tuta repulsa tua est.</l>
					          <l n="347">Sed cur fallaris, cum sit nova grata voluptas</l>
					          <l n="348" rend="indent">Et capiant animos plus aliena suis?</l>
					          <l n="349">Fertilior seges est alienis semper in agris,</l>
					          <l n="350" rend="indent">Vicinumque pecus grandius uber habet.</l>
					          <l n="351">Sed prius ancillam captandae nosse puellae</l>
					          <l n="352" rend="indent">Cura sit: accessus molliet illa tuos.</l>
					          <l n="353">Proxima consiliis dominae sit ut illa, videto,</l>
					          <l n="354" rend="indent">Neve parum tacitis conscia fida iocis.</l>
					          <l n="355">Hanc tu pollicitis, hanc tu corrumpe rogando:</l>
					          <l n="356" rend="indent">Quod petis, ex facili, si volet illa, feres.</l>
					          <l n="357">Illa leget tempus (medici quoque tempora servant)</l>
					          <l n="358" rend="indent">Quo facilis dominae mens sit et apta capi.</l>
					          <l n="359">Mens erit apta capi tum, cum laetissima rerum</l>
					          <l n="360" rend="indent">Ut seges in pingui luxuriabit humo.</l>
					          <l n="361">Pectora dum gaudent nec sunt adstricta dolore,</l>
					          <l n="362" rend="indent">Ipsa patent, blanda tum subit arte Venus. </l>
					          <l n="363">Tum, cum tristis erat, defensa est Ilios armis:</l>
					          <l n="364" rend="indent">Militibus gravidum laeta recepit equum. <milestone ed="p" n="365" rend="indent" unit="carte"/>
               </l>
					          <l n="365">Tum quoque temptanda est, cum paelice laesa dolebit:</l>
					          <l n="366" rend="indent">Tum facies opera, ne sit inulta, tua.</l>
					          <l n="367">Hanc matutinos pectens ancilla capillos</l>
					          <l n="368" rend="indent">Incitet, et velo remigis addat opem,</l>
					          <l n="369">Et secum tenui suspirans murmure dicat</l>
					          <l n="370" rend="indent">'At, puto, non poteras ipsa referre vicem.'</l>
					          <l n="371">Tum de te narret, tum persuadentia verba</l>
					          <l n="372" rend="indent">Addat, et insano iuret amore mori.</l>
					          <l n="373">Sed propera, ne vela cadant auraeque residant:</l>
					          <l n="374" rend="indent">Ut fragilis glacies, interit ira mora.</l>
					          <l n="375">Quaeris, an hanc ipsam prosit violare ministram?</l>
					          <l n="376" rend="indent">Talibus admissis alea grandis inest.</l>
					          <l n="377">Haec a concubitu fit sedula, tardior illa,</l>
					          <l n="378" rend="indent">Haec dominae munus te parat, illa sibi.</l>
					          <l n="379">Casus in eventu est: licet hic indulgeat ausis,</l>
					          <l n="380" rend="indent">Consilium tamen est abstinuisse meum.</l>
					          <l n="381">Non ego per praeceps et acuta cacumina vadam,</l>
					          <l n="382" rend="indent">Nec iuvenum quisquam me duce captus erit.</l>
					          <l n="383">Si tamen illa tibi, dum dat recipitque tabellas,</l>
					          <l n="384" rend="indent">Corpore, non tantum sedulitate placet,</l>
					          <l n="385">Fac domina potiare prius, comes illa sequatur:</l>
					          <l n="386" rend="indent">Non tibi ab ancilla est incipienda venus.</l>
					          <l n="387">Hoc unum moneo, siquid modo creditur arti,</l>
					          <l n="388" rend="indent">Nec mea dicta rapax per mare ventus agit:</l>
					          <l n="389">Aut non temptaris aut perfice! tollitur index,</l>
					          <l n="390" rend="indent">Cum semel in partem criminis ipsa venit.</l>
					          <l n="391">Non avis utiliter viscatis effugit alis;</l>
					          <l n="392" rend="indent">Non bene de laxis cassibus exit aper. </l>
					          <l n="393">Saucius arrepto piscis teneatur ab hamo:</l>
					          <l n="394" rend="indent">Perprime temptatam, nec nisi victor abi.</l>
					          <l n="395">
                  <del> Tunc neque te prodet communi noxia culpa,</del>
               </l>
					          <l n="396" rend="indent">
                  <del>Factaque erunt dominae dictaque nota tibi.
						</del>
               </l>
					          <l n="397">Sed bene celetur: bene si celabitur index,</l>
					          <l n="398" rend="indent">Notitiae suberit semper amica tuae. <milestone ed="p" n="399" rend="indent" unit="carte"/>
               </l>
					          <l n="399">Tempora qui solis operosa colentibus arva,</l>
					          <l n="400" rend="indent">Fallitur, et nautis aspicienda putat;</l>
					          <l n="401">Nec semper credenda ceres fallacibus arvis,</l>
					          <l n="402" rend="indent">Nec semper viridi concava puppis aquae,</l>
					          <l n="403">Nec teneras semper tutum captare puellas:</l>
					          <l n="404" rend="indent">Saepe dato melius tempore fiet idem.</l>
					          <l n="405">Sive dies suberit natalis, sive Kalendae,</l>
					          <l n="406" rend="indent">Quas Venerem Marti continuasse iuvat,</l>
					          <l n="407">Sive erit ornatus non ut fuit ante sigillis,</l>
					          <l n="408" rend="indent">Sed regum positas Circus habebit opes,</l>
					          <l n="409">Differ opus: tunc tristis hiems, tunc Pliades instant,</l>
					          <l n="410" rend="indent">Tunc tener aequorea mergitur Haedus aqua;</l>
					          <l n="411">Tunc bene desinitur: tunc siquis creditur alto,</l>
					          <l n="412" rend="indent">Vix tenuit lacerae naufraga membra ratis.</l>
					          <l n="413">Tu licet incipias qua flebilis Allia luce</l>
					          <l n="414" rend="indent">Vulneribus Latiis sanguinolenta fluit,</l>
					          <l n="415">Quaque die redeunt, rebus minus apta gerendis,</l>
					          <l n="416" rend="indent">Culta Palaestino septima festa Syro.</l>
					          <l n="417">Magna superstitio tibi sit natalis amicae:</l>
					          <l n="418" rend="indent">Quaque aliquid dandum est, illa sit atra dies. </l>
					          <l n="419">Cum bene vitaris, tamen auferet; invenit artem</l>
					          <l n="420" rend="indent">Femina, qua cupidi carpat amantis opes.</l>
					          <l n="421">Institor ad dominam veniet discinctus emacem,</l>
					          <l n="422" rend="indent">Expediet merces teque sedente suas:</l>
					          <l n="423">Quas illa, inspicias, sapere ut videare, rogabit:</l>
					          <l n="424" rend="indent">Oscula deinde dabit; deinde rogabit, emas.</l>
					          <l n="425">Hoc fore contentam multos iurabit in annos,</l>
					          <l n="426" rend="indent">Nunc opus esse sibi, nunc bene dicet emi.</l>
					          <l n="427">Si non esse domi, quos des, causabere nummos,</l>
					          <l n="428" rend="indent">Littera poscetur — ne didicisse iuvet.</l>
					          <l n="429">Quid, quasi natali cum poscit munera libo,</l>
					          <l n="430" rend="indent">Et, quotiens opus est, nascitur illa, sibi?</l>
					          <l n="431">Quid, cum mendaci damno maestissima plorat,</l>
					          <l n="432" rend="indent">Elapsusque cava fingitur aure lapis?</l>
					          <l n="433">Multa rogant utenda dari, data reddere nolunt:</l>
					          <l n="434" rend="indent">Perdis, et in damno gratia nulla tuo.</l>
					          <l n="435">Non mihi, sacrilegas meretricum ut persequar artes,</l>
					          <l n="436" rend="indent">Cum totidem linguis sint satis ora decem. <milestone ed="p" n="437" rend="indent" unit="carte"/>
               </l>
					          <l n="437">Cera vadum temptet, rasis infusa tabellis:</l>
					          <l n="438" rend="indent">Cera tuae primum conscia mentis eat.</l>
					          <l n="439">Blanditias ferat illa tuas imitataque amantem</l>
					          <l n="440" rend="indent">Verba; nec exiguas, quisquis es, adde preces.</l>
					          <l n="441">Hectora donavit Priamo prece motus Achilles;</l>
					          <l n="442" rend="indent">Flectitur iratus voce rogante deus.</l>
					          <l n="443">Promittas facito: quid enim promittere laedit?</l>
					          <l n="444" rend="indent">Pollicitis dives quilibet esse potest.</l>
					          <l n="445">Spes tenet in tempus, semel est si credita, longum:</l>
					          <l n="446" rend="indent">Illa quidem fallax, sed tamen apta dea est.</l>
					          <l n="447">Si dederis aliquid, poteris ratione relinqui:</l>
					          <l n="448" rend="indent">Praeteritum tulerit, perdideritque nihil. </l>
					          <l n="449">At quod non dederis, semper videare daturus:</l>
					          <l n="450" rend="indent">Sic dominum sterilis saepe fefellit ager:</l>
					          <l n="451">Sic, ne perdiderit, non cessat perdere lusor,</l>
					          <l n="452" rend="indent">Et revocat cupidas alea saepe manus.</l>
					          <l n="453">Hoc opus, hic labor est, primo sine munere iungi;</l>
					          <l n="454" rend="indent">Ne dederit gratis quae dedit, usque dabit.</l>
					          <l n="455">Ergo eat et blandis peraretur littera verbis,</l>
					          <l n="456" rend="indent">Exploretque animos, primaque temptet iter.</l>
					          <l n="457">Littera Cydippen pomo perlata fefellit,</l>
					          <l n="458" rend="indent">Insciaque est verbis capta puella suis.</l>
					          <l n="459">Disce bonas artes, moneo, Romana iuventus,</l>
					          <l n="460" rend="indent">Non tantum trepidos ut tueare reos;</l>
					          <l n="461">Quam populus iudexque gravis lectusque senatus,</l>
					          <l n="462" rend="indent">Tam dabit eloquio victa puella manus.</l>
					          <l n="463">Sed lateant vires, nec sis in fronte disertus;</l>
					          <l n="464" rend="indent">Effugiant voces verba molesta tuae.</l>
					          <l n="465">Quis, nisi mentis inops, tenerae declamat amicae?</l>
					          <l n="466" rend="indent">Saepe valens odii littera causa fuit.</l>
					          <l n="467">Sit tibi credibilis sermo consuetaque verba,</l>
					          <l n="468" rend="indent">Blanda tamen, praesens ut videare loqui.</l>
					          <l n="469">Si non accipiet scriptum, inlectumque remittet,</l>
					          <l n="470" rend="indent">Lecturam spera, propositumque tene.</l>
					          <l n="471">Tempore difficiles veniunt ad aratra iuvenci,</l>
					          <l n="472" rend="indent">Tempore lenta pati frena docentur equi:</l>
					          <l n="473">Ferreus adsiduo consumitur anulus usu,</l>
					          <l n="474" rend="indent">Interit adsidua vomer aduncus humo.</l>
					          <l n="475">Quid magis est saxo durum, quid mollius unda?</l>
					          <l n="476" rend="indent">Dura tamen molli saxa cavantur aqua.</l>
					          <l n="477">Penelopen ipsam, persta modo, tempore vinces:</l>
					          <l n="478" rend="indent">Capta vides sero Pergama, capta tamen. </l>
					          <l n="479">Legerit, et nolit rescribere? cogere noli:</l>
					          <l n="480" rend="indent">Tu modo blanditias fac legat usque tuas.</l>
					          <l n="481">Quae voluit legisse, volet rescribere lectis:</l>
					          <l n="482" rend="indent">Per numeros venient ista gradusque suos.</l>
					          <l n="483">Forsitan et primo veniet tibi littera tristis,</l>
					          <l n="484" rend="indent">Quaeque roget, ne se sollicitare velis.</l>
					          <l n="485">Quod rogat illa, timet; quod non rogat, optat, ut instes;</l>
					          <l n="486" rend="indent">Insequere, et voti postmodo compos eris. <milestone ed="p" n="487" rend="indent" unit="carte"/>
               </l>
					          <l n="487">Interea, sive illa toro resupina feretur,</l>
					          <l n="488" rend="indent">Lecticam dominae dissimulanter adi,</l>
					          <l n="489">Neve aliquis verbis odiosas offerat auris,</l>
					          <l n="490" rend="indent">Qua potes ambiguis callidus abde notis.</l>
					          <l n="491">Seu pedibus vacuis illi spatiosa teretur</l>
					          <l n="492" rend="indent">Porticus, hic socias tu quoque iunge moras:</l>
					          <l n="493">Et modo praecedas facito, modo terga sequaris,</l>
					          <l n="494" rend="indent">Et modo festines, et modo lentus eas:</l>
					          <l n="495">Nec tibi de mediis aliquot transire columnas</l>
					          <l n="496" rend="indent">Sit pudor, aut lateri continuasse latus;</l>
					          <l n="497">Nec sine te curvo sedeat speciosa theatro:</l>
					          <l n="498" rend="indent">Quod spectes, umeris adferet illa suis.</l>
					          <l n="499">Illam respicias, illam mirere licebit:</l>
					          <l n="500" rend="indent">Multa supercilio, multa loquare notis.</l>
					          <l n="501">Et plaudas, aliquam mimo saltante puellam:</l>
					          <l n="502" rend="indent">Et faveas illi, quisquis agatur amans.</l>
					          <l n="503">Cum surgit, surges; donec sedet illa, sedebis;</l>
					          <l n="504" rend="indent">Arbitrio dominae tempora perde tuae.</l>
					          <l n="505">Sed tibi nec ferro placeat torquere capillos,</l>
					          <l n="506" rend="indent">Nec tua mordaci pumice crura teras.</l>
					          <l n="507">Ista iube faciant, quorum Cybeleïa mater</l>
					          <l n="508" rend="indent">Concinitur Phrygiis exululata modis.</l>
					          <l n="509">Forma viros neglecta decet; Minoida Theseus</l>
					          <l n="510" rend="indent">Abstulit, a nulla tempora comptus acu. </l>
					          <l n="511">Hippolytum Phaedra, nec erat bene cultus, amavit;</l>
					          <l n="512" rend="indent">Cura deae silvis aptus Adonis erat.</l>
					          <l n="513">Munditie placeant, fuscentur corpora Campo:</l>
					          <l n="514" rend="indent">Sit bene conveniens et sine labe toga:</l>
					          <l n="515">Lingula ne rigeat, careant rubigine dentes,</l>
					          <l n="516" rend="indent">Nec vagus in laxa pes tibi pelle natet:</l>
					          <l n="517">Nec male deformet rigidos tonsura capillos:</l>
					          <l n="518" rend="indent">Sit coma, sit trita barba resecta manu.</l>
					          <l n="519">Et nihil emineant, et sint sine sordibus ungues:</l>
					          <l n="520" rend="indent">Inque cava nullus stet tibi nare pilus.</l>
					          <l n="521">Nec male odorati sit tristis anhelitus oris:</l>
					          <l n="522" rend="indent">Nec laedat naris virque paterque gregis.</l>
					          <l n="523">Cetera lascivae faciant, concede, puellae,</l>
					          <l n="524" rend="indent">Et siquis male vir quaerit habere virum. <milestone ed="p" n="525" rend="indent" unit="carte"/>
               </l>
					          <l n="525">Ecce, suum vatem Liber vocat; hic quoque amantes</l>
					          <l n="526" rend="indent">Adiuvat, et flammae, qua calet ipse, favet.</l>
					          <l n="527">Cnosis in ignotis amens errabat harenis,</l>
					          <l n="528" rend="indent">Qua brevis aequoreis Dia feritur aquis.</l>
					          <l n="529">Utque erat e somno tunica velata recincta,</l>
					          <l n="530" rend="indent">Nuda pedem, croceas inreligata comas,</l>
					          <l n="531">Thesea crudelem surdas clamabat ad undas,</l>
					          <l n="532" rend="indent">Indigno teneras imbre rigante genas.</l>
					          <l n="533">Clamabat, flebatque simul, sed utrumque decebat;</l>
					          <l n="534" rend="indent">Non facta est lacrimis turpior illa suis.</l>
					          <l n="535">Iamque iterum tundens mollissima pectora palmis</l>
					          <l n="536" rend="indent">'Perfidus ille abiit; quid mihi fiet?' ait.</l>
					          <l n="537">'Quid mihi fiet?' ait: sonuerunt cymbala toto</l>
					          <l n="538" rend="indent">Litore, et adtonita tympana pulsa manu. </l>
					          <l n="539">Excidit illa metu, rupitque novissima verba;</l>
					          <l n="540" rend="indent">Nullus in exanimi corpore sanguis erat.</l>
					          <l n="541">Ecce Mimallonides sparsis in terga capillis:</l>
					          <l n="542" rend="indent">Ecce leves satyri, praevia turba dei:</l>
					          <l n="543">Ebrius, ecce, senex pando Silenus asello</l>
					          <l n="544" rend="indent">Vix sedet, et pressas continet ante iubas.</l>
					          <l n="545">Dum sequitur Bacchas, Bacchae fugiuntque petuntque</l>
					          <l n="546" rend="indent">Quadrupedem ferula dum malus urget eques,</l>
					          <l n="547">In caput aurito cecidit delapsus asello:</l>
					          <l n="548" rend="indent">Clamarunt satyri 'surge age, surge, pater.'</l>
					          <l n="549">Iam deus in curru, quem summum texerat uvis,</l>
					          <l n="550" rend="indent">Tigribus adiunctis aurea lora dabat:</l>
					          <l n="551">Et color et Theseus et vox abiere puellae:</l>
					          <l n="552" rend="indent">Terque fugam petiit, terque retenta metu est.</l>
					          <l n="553">Horruit, ut graciles, agitat quas ventus, aristae,</l>
					          <l n="554" rend="indent">Ut levis in madida canna palude tremit.</l>
					          <l n="555">Cui deus 'en, adsum tibi cura fidelior' inquit:</l>
					          <l n="556" rend="indent">'Pone metum: Bacchi, Cnosias, uxor eris.</l>
					          <l n="557">Munus habe caelum; caelo spectabere sidus;</l>
					          <l n="558" rend="indent">Saepe reges dubiam Cressa Corona ratem.'</l>
					          <l n="559">Dixit, et e curru, ne tigres illa timeret,</l>
					          <l n="560" rend="indent">Desilit; inposito cessit harena pede:</l>
					          <l n="561">Implicitamque sinu (neque enim pugnare valebat)</l>
					          <l n="562" rend="indent">Abstulit; in facili est omnia posse deo.</l>
					          <l n="563">Pars 'Hymenaee' canunt, pars clamant 'Euhion, euhoe!'</l>
					          <l n="564" rend="indent">Sic coeunt sacro nupta deusque toro.</l>
					          <l n="565">Ergo ubi contigerint positi tibi munera Bacchi,</l>
					          <l n="566" rend="indent">Atque erit in socii femina parte tori,</l>
					          <l n="567">Nycteliumque patrem nocturnaque sacra precare,</l>
					          <l n="568" rend="indent">Ne iubeant capiti vina nocere tuo. <milestone ed="p" n="569" rend="indent" unit="carte"/>
               </l>
					          <l n="569">Hic tibi multa licet sermone latentia tecto</l>
					          <l n="570" rend="indent">Dicere, quae dici sentiat illa sibi:</l>
					          <l n="571">Blanditiasque leves tenui perscribere vino,</l>
					          <l n="572" rend="indent">Ut dominam in mensa se legat illa tuam:</l>
					          <l n="573">Atque oculos oculis spectare fatentibus ignem:</l>
					          <l n="574" rend="indent">Saepe tacens vocem verbaque vultus habet.</l>
					          <l n="575">Fac primus rapias illius tacta labellis</l>
					          <l n="576" rend="indent">Pocula, quaque bibet parte puella, bibas:</l>
					          <l n="577">Et quemcumque cibum digitis libaverit illa,</l>
					          <l n="578" rend="indent">Tu pete, dumque petis, sit tibi tacta manus.</l>
					          <l n="579">Sint etiam tua vota, viro placuisse puellae:</l>
					          <l n="580" rend="indent">Utilior vobis factus amicus erit.</l>
					          <l n="581">Huic, si sorte bibes, sortem concede priorem:</l>
					          <l n="582" rend="indent">Huic detur capiti missa corona tuo.</l>
					          <l n="583">Sive erit inferior, seu par, prior omnia sumat:</l>
					          <l n="584" rend="indent">Nec dubites illi verba secunda loqui.</l>
					          <l n="585">Tuta frequensque via est, per amici fallere nomen:</l>
					          <l n="586" rend="indent">Tuta frequensque licet sit via, crimen habet.</l>
					          <l n="587">Inde procurator nimium quoque multa procurat,</l>
					          <l n="588" rend="indent">Et sibi mandatis plura videnda putat.</l>
					          <l n="589">Certa tibi a nobis dabitur mensura bibendi:</l>
					          <l n="590" rend="indent">Officium praestent mensque pedesque suum.</l>
					          <l n="591">Iurgia praecipue vino stimulata caveto,</l>
					          <l n="592" rend="indent">Et nimium faciles ad fera bella manus.</l>
					          <l n="593">Occidit Eurytion stulte data vina bibendo;</l>
					          <l n="594" rend="indent">Aptior est dulci mensa merumque ioco. </l>
					          <l n="595">Si vox est, canta: si mollia brachia, salta:</l>
					          <l n="596" rend="indent">Et quacumque potes dote placere, place.</l>
					          <l n="597">Ebrietas ut vera nocet, sic ficta iuvabit:</l>
					          <l n="598" rend="indent">Fac titubet blaeso subdola lingua sono,</l>
					          <l n="599">Ut, quicquid facias dicasve protervius aequo,</l>
					          <l n="600" rend="indent">Credatur nimium causa fuisse merum.</l>
					          <l n="601">Et bene dic dominae, bene, cum quo dormiat illa;</l>
					          <l n="602" rend="indent">Sed, male sit, tacita mente precare, viro.</l>
					          <l n="603">At cum discedet mensa conviva remota,</l>
					          <l n="604" rend="indent">Ipsa tibi accessus turba locumque dabit.</l>
					          <l n="605">Insere te turbae, leviterque admotus eunti</l>
					          <l n="606" rend="indent">Velle latus digitis, et pede tange pedem.</l>
					          <l n="607">Conloquii iam tempus adest; fuge rustice longe</l>
					          <l n="608" rend="indent">Hinc pudor; audentem Forsque Venusque iuvat.</l>
					          <l n="609">Non tua sub nostras veniat facundia leges:</l>
					          <l n="610" rend="indent">Fac tantum cupias, sponte disertus eris.</l>
					          <l n="611">Est tibi agendus amans, imitandaque vulnera verbis;</l>
					          <l n="612" rend="indent">Haec tibi quaeratur qualibet arte fides.</l>
					          <l n="613">Nec credi labor est: sibi quaeque videtur amanda;</l>
					          <l n="614" rend="indent">Pessima sit, nulli non sua forma placet. <milestone ed="p" n="615" rend="indent" unit="carte"/>
               </l>
					          <l n="615">Saepe tamen vere coepit simulator amare,</l>
					          <l n="616" rend="indent">Saepe, quod incipiens finxerat esse, fuit.</l>
					          <l n="617">Quo magis, o, faciles imitantibus este, puellae:</l>
					          <l n="618" rend="indent">Fiet amor verus, qui modo falsus erat.</l>
					          <l n="619">Blanditiis animum furtim deprendere nunc sit,</l>
					          <l n="620" rend="indent">Ut pendens liquida ripa subestur aqua.</l>
					          <l n="621">Nec faciem, nec te pigeat laudare capillos</l>
					          <l n="622" rend="indent">Et teretes digitos exiguumque pedem:</l>
					          <l n="623">Delectant etiam castas praeconia formae;</l>
					          <l n="624" rend="indent">Virginibus curae grataque forma sua est.</l>
					          <l n="625">Nam cur in Phrygiis Iunonem et Pallada silvis</l>
					          <l n="626" rend="indent">Nunc quoque iudicium non tenuisse pudet? </l>
					          <l n="627">Laudatas ostendit avis Iunonia pinnas:</l>
					          <l n="628" rend="indent">Si tacitus spectes, illa recondit opes.</l>
					          <l n="629">Quadrupedes inter rapidi certamina cursus</l>
					          <l n="630" rend="indent">Depexaeque iubae plausaque colla iuvant.</l>
					          <l n="631">Nec timide promitte: trahunt promissa puellas;</l>
					          <l n="632" rend="indent">Pollicito testes quoslibet adde deos.</l>
					          <l n="633">Iuppiter ex alto periuria ridet amantum,</l>
					          <l n="634" rend="indent">Et iubet Aeolios inrita ferre notos.</l>
					          <l n="635">Per Styga Iunoni falsum iurare solebat</l>
					          <l n="636" rend="indent">Iuppiter; exemplo nunc favet ipse suo.</l>
					          <l n="637">Expedit esse deos, et, ut expedit, esse putemus;</l>
					          <l n="638" rend="indent">Dentur in antiquos tura merumque focos;</l>
					          <l n="639">Nec secura quies illos similisque sopori</l>
					          <l n="640" rend="indent">Detinet; innocue vivite: numen adest;</l>
					          <l n="641">Reddite depositum; pietas sua foedera servet:</l>
					          <l n="642" rend="indent">Fraus absit; vacuas caedis habete manus.</l>
					          <l n="643">Ludite, si sapitis, solas impune puellas:</l>
					          <l n="644" rend="indent">Hac minus est una fraude tuenda fides.</l>
					          <l n="645">Fallite fallentes: ex magna parte profanum</l>
					          <l n="646" rend="indent">Sunt genus: in laqueos quos posuere, cadant.</l>
					          <l n="647">Dicitur Aegyptos caruisse iuvantibus arva</l>
					          <l n="648" rend="indent">Imbribus, atque annos sicca fuisse novem,</l>
					          <l n="649">Cum Thrasius Busirin adit, monstratque piari</l>
					          <l n="650" rend="indent">Hospitis adfuso sanguine posse Iovem.</l>
					          <l n="651">Illi Busiris 'fies Iovis hostia primus,'</l>
					          <l n="652" rend="indent">Inquit 'et Aegypto tu dabis hospes aquam.'</l>
					          <l n="653">Et Phalaris tauro violenti membra Perilli</l>
					          <l n="654" rend="indent">Torruit: infelix inbuit auctor opus.</l>
					          <l n="655">Iustus uterque fuit: neque enim lex aequior ulla est,</l>
					          <l n="656" rend="indent">Quam necis artifices arte perire sua.</l>
					          <l n="657">Ergo ut periuras merito periuria fallant,</l>
					          <l n="658" rend="indent">Exemplo doleat femina laesa suo. </l>
					          <l n="659">Et lacrimae prosunt: lacrimis adamanta movebis:</l>
					          <l n="660" rend="indent">Fac madidas videat, si potes, illa genas.</l>
					          <l n="661">Si lacrimae (neque enim veniunt in tempore semper)</l>
					          <l n="662" rend="indent">Deficient, uda lumina tange manu.</l>
					          <l n="663">Quis sapiens blandis non misceat oscula verbis?</l>
					          <l n="664" rend="indent">Illa licet non det, non data sume tamen.</l>
					          <l n="665">Pugnabit primo fortassis, et 'improbe' dicet:</l>
					          <l n="666" rend="indent">Pugnando vinci se tamen illa volet.</l>
					          <l n="667">Tantum ne noceant teneris male rapta labellis,</l>
					          <l n="668" rend="indent">Neve queri possit dura fuisse, cave.</l>
					          <l n="669">Oscula qui sumpsit, si non et cetera sumet,</l>
					          <l n="670" rend="indent">Haec quoque, quae data sunt, perdere dignus erit.</l>
					          <l n="671">Quantum defuerat pleno post oscula voto?</l>
					          <l n="672" rend="indent">Ei mihi, rusticitas, non pudor ille fuit.</l>
					          <l n="673">Vim licet appelles: grata est vis ista puellis:</l>
					          <l n="674" rend="indent">Quod iuvat, invitae saepe dedisse volunt.</l>
					          <l n="675">Quaecumque est veneris subita violata rapina,</l>
					          <l n="676" rend="indent">Gaudet, et inprobitas muneris instar habet.</l>
					          <l n="677">At quae cum posset cogi, non tacta recessit,</l>
					          <l n="678" rend="indent">Ut simulet vultu gaudia, tristis erit.</l>
					          <l n="679">Vim passa est Phoebe: vis est allata sorori;</l>
					          <l n="680" rend="indent">Et gratus raptae raptor uterque fuit. <milestone ed="p" n="681" rend="indent" unit="carte"/>
               </l>
					          <l n="681">Fabula nota quidem, sed non indigna referri,</l>
					          <l n="682" rend="indent">Scyrias Haemonio iuncta puella viro.</l>
					          <l n="683">Iam dea laudatae dederat mala praemia formae</l>
					          <l n="684" rend="indent">Colle sub Idaeo vincere digna duas:</l>
					          <l n="685">Iam nurus ad Priamum diverso venerat orbe,</l>
					          <l n="686" rend="indent">Graiaque in Iliacis moenibus uxor erat:</l>
					          <l n="687">Iurabant omnes in laesi verba mariti:</l>
					          <l n="688" rend="indent">Nam dolor unius publica causa fuit. </l>
					          <l n="689">Turpe, nisi hoc matris precibus tribuisset, Achilles</l>
					          <l n="690" rend="indent">Veste virum longa dissimulatus erat.</l>
					          <l n="691">Quid facis, Aeacide? non sunt tua munera lanae;</l>
					          <l n="692" rend="indent">Tu titulos alia Palladis arte petas.</l>
					          <l n="693">Quid tibi cum calathis? clipeo manus apta ferendo est:</l>
					          <l n="694" rend="indent">Pensa quid in dextra, qua cadet Hector, habes?</l>
					          <l n="695">Reïce succinctos operoso stamine fusos!</l>
					          <l n="696" rend="indent">Quassanda est ista Pelias hasta manu.</l>
					          <l n="697">Forte erat in thalamo virgo regalis eodem;</l>
					          <l n="698" rend="indent">Haec illum stupro comperit esse virum.</l>
					          <l n="699">Viribus illa quidem victa est, ita credere oportet:</l>
					          <l n="700" rend="indent">Sed voluit vinci viribus illa tamen.</l>
					          <l n="701">Saepe 'mane!' dixit, cum iam properaret Achilles;</l>
					          <l n="702" rend="indent">Fortia nam posita sumpserat arma colo.</l>
					          <l n="703">Vis ubi nunc illa est? Quid blanda voce moraris</l>
					          <l n="704" rend="indent">Auctorem stupri, Deïdamia, tui?</l>
					          <l n="705">Scilicet ut pudor est quaedam coepisse priorem,</l>
					          <l n="706" rend="indent">Sic alio gratum est incipiente pati.</l>
					          <l n="707">A! nimia est iuveni propriae fiducia formae,</l>
					          <l n="708" rend="indent">Expectat siquis, dum prior illa roget.</l>
					          <l n="709">Vir prior accedat, vir verba precantia dicat:</l>
					          <l n="710" rend="indent">Excipiet blandas comiter illa preces.</l>
					          <l n="711">Ut potiare, roga: tantum cupit illa rogari;</l>
					          <l n="712" rend="indent">Da causam voti principiumque tui.</l>
					          <l n="713">Iuppiter ad veteres supplex heroïdas ibat:</l>
					          <l n="714" rend="indent">Corrupit magnum nulla puella Iovem.</l>
					          <l n="715">Si tamen a precibus tumidos accedere fastus</l>
					          <l n="716" rend="indent">Senseris, incepto parce referque pedem.</l>
					          <l n="717">Quod refugit, multae cupiunt: odere quod instat;</l>
					          <l n="718" rend="indent">Lenius instando taedia tolle tui.</l>
					          <l n="719">Nec semper veneris spes est profitenda roganti:</l>
					          <l n="720" rend="indent">Intret amicitiae nomine tectus amor. </l>
					          <l n="721">Hoc aditu vidi tetricae data verba puellae:</l>
					          <l n="722" rend="indent">Qui fuerat cultor, factus amator erat.</l>
					          <l n="723">Candidus in nauta turpis color, aequoris unda</l>
					          <l n="724" rend="indent">Debet et a radiis sideris esse niger:</l>
					          <l n="725">Turpis et agricolae, qui vomere semper adunco</l>
					          <l n="726" rend="indent">Et gravibus rastris sub Iove versat humum.</l>
					          <l n="727">Et tibi, Palladiae petitur cui fama coronae,</l>
					          <l n="728" rend="indent">Candida si fuerint corpora, turpis eris.</l>
					          <l n="729">Palleat omnis amans: hic est color aptus amanti;</l>
					          <l n="730" rend="indent">Hoc decet, hoc stulti non valuisse putant.</l>
					          <l n="731">Pallidus in Side silvis errabat Orion,</l>
					          <l n="732" rend="indent">Pallidus in lenta naïde Daphnis erat.</l>
					          <l n="733">Arguat et macies animum: nec turpe putaris</l>
					          <l n="734" rend="indent">Palliolum nitidis inposuisse comis.</l>
					          <l n="735">Attenuant iuvenum vigilatae corpora noctes</l>
					          <l n="736" rend="indent">Curaque et in magno qui fit amore dolor.</l>
					          <l n="737">Ut voto potiare tuo, miserabilis esto,</l>
					          <l n="738" rend="indent">Ut qui te videat, dicere possit 'amas.' <milestone ed="p" n="739" rend="indent" unit="carte"/>
               </l>
					          <l n="739">Conquerar, an moneam mixtum fas omne nefasque?</l>
					          <l n="740" rend="indent">Nomen amicitia est, nomen inane fides.</l>
					          <l n="741">Ei mihi, non tutum est, quod ames, laudare sodali;</l>
					          <l n="742" rend="indent">Cum tibi laudanti credidit, ipse subit.</l>
					          <l n="743">At non Actorides lectum temeravit Achillis:</l>
					          <l n="744" rend="indent">Quantum ad Pirithoum, Phaedra pudica fuit.</l>
					          <l n="745">Hermionam Pylades quo Pallada Phoebus, amabat,</l>
					          <l n="746" rend="indent">Quodque tibi geminus, Tyndari, Castor, erat.</l>
					          <l n="747">Siquis idem sperat, laturas poma myricas</l>
					          <l n="748" rend="indent">Speret, et e medio flumine mella petat. </l>
					          <l n="749">Nil nisi turpe iuvat: curae sua cuique voluptas:</l>
					          <l n="750" rend="indent">Haec quoque ab alterius grata dolore venit.</l>
					          <l n="751">Heu facinus! non est hostis metuendus amanti;</l>
					          <l n="752" rend="indent">Quos credis fidos, effuge, tutus eris.</l>
					          <l n="753">Cognatum fratremque cave carumque sodalem:</l>
					          <l n="754" rend="indent">Praebebit veros haec tibi turba metus.</l>
					          <l n="755">Finiturus eram, sed sunt diversa puellis</l>
					          <l n="756" rend="indent">Pectora: mille animos excipe mille modis.</l>
					          <l n="757">Nec tellus eadem parit omnia; vitibus illa</l>
					          <l n="758" rend="indent">Convenit, haec oleis; hac bene farra virent.</l>
					          <l n="759">Pectoribus mores tot sunt, quot in ore figurae;</l>
					          <l n="760" rend="indent">Qui sapit, innumeris moribus aptus erit,</l>
					          <l n="761">Utque leves Proteus modo se tenuabit in undas,</l>
					          <l n="762" rend="indent">Nunc leo, nunc arbor, nunc erit hirtus aper.</l>
					          <l n="763">Hi iaculo pisces, illi capiuntur ab hamis:</l>
					          <l n="764" rend="indent">Hos cava contento retia fune trahunt.</l>
					          <l n="765">Nec tibi conveniet cunctos modus unus ad annos:</l>
					          <l n="766" rend="indent">Longius insidias cerva videbit anus.</l>
					          <l n="767">Si doctus videare rudi, petulansve pudenti,</l>
					          <l n="768" rend="indent">Diffidet miserae protinus illa sibi.</l>
					          <l n="769">Inde fit, ut quae se timuit committere honesto,</l>
					          <l n="770" rend="indent">Vilis ad amplexus inferioris eat.</l>
					          <l n="771">Pars superat coepti, pars est exhausta laboris.</l>
					          <l n="772" rend="indent">Hic teneat nostras ancora iacta rates. </l>
				        </div>
				        <div type="textpart" subtype="book" n="2">
					          <head>Liber secundus</head>
					          <l n="1">Dicite 'io Paean!' et 'io' bis dicite 'Paean!'</l>
					          <l n="2" rend="indent">Decidit in casses praeda petita meos;</l>
					          <l n="3">Laetus amans donat viridi mea carmina palma,</l>
					          <l n="4" rend="indent">Praelata Ascraeo Maeonioque seni.</l>
					          <l n="5">Talis ab armiferis Priameïus hospes Amyclis</l>
					          <l n="6" rend="indent">Candida cum rapta coniuge vela dedit;</l>
					          <l n="7">Talis erat qui te curru victore ferebat,</l>
					          <l n="8" rend="indent">Vecta peregrinis Hippodamia rotis.</l>
					          <l n="9">Quid properas, iuvenis? mediis tua pinus in undis</l>
					          <l n="10" rend="indent">Navigat, et longe quem peto portus abest.</l>
					          <l n="11">Non satis est venisse tibi me vate puellam:</l>
					          <l n="12" rend="indent">Arte mea capta est, arte tenenda mea est.</l>
					          <l n="13">Nec minor est virtus, quam quaerere, parta tueri:</l>
					          <l n="14" rend="indent">Casus inest illic; hoc erit artis opus.</l>
					          <l n="15">Nunc mihi, siquando, puer et Cytherea, favete,</l>
					          <l n="16" rend="indent">Nunc Erato, nam tu nomen amoris habes.</l>
					          <l n="17">Magna paro, quas possit Amor remanere per artes,</l>
					          <l n="18" rend="indent">Dicere, tam vasto pervagus orbe puer.</l>
					          <l n="19">Et levis est, et habet geminas, quibus avolet, alas:</l>
					          <l n="20" rend="indent">Difficile est illis inposuisse modum. <milestone ed="p" n="21" rend="indent" unit="carte"/>
               </l>
					          <l n="21">Hospitis effugio praestruxerat omnia Minos:</l>
					          <l n="22" rend="indent">Audacem pinnis repperit ille viam.</l>
					          <l n="23">Daedalus ut clausit conceptum crimine matris</l>
					          <l n="24" rend="indent">Semibovemque virum semivirumque bovem, </l>
					          <l n="25">'Sit modus exilio,' dixit 'iustissime Minos:</l>
					          <l n="26" rend="indent">Accipiat cineres terra paterna meos.</l>
					          <l n="27">Et quoniam in patria, fatis agitatus iniquis,</l>
					          <l n="28" rend="indent">Vivere non potui, da mihi posse mori.</l>
					          <l n="29">Da reditum puero, senis est si gratia vilis:</l>
					          <l n="30" rend="indent">Si non vis puero parcere, parce seni.'</l>
					          <l n="31">Dixerat haec; sed et haec et multo plura licebat</l>
					          <l n="32" rend="indent">Dicere: regressus non dabat ille viro.</l>
					          <l n="33">Quod simul ut sensit, 'nunc, nunc, o Daedale,' dixit:</l>
					          <l n="34" rend="indent">'Materiam, qua sis ingeniosus, habes.</l>
					          <l n="35">Possidet et terras et possidet aequora Minos:</l>
					          <l n="36" rend="indent">Nec tellus nostrae nec patet unda fugae.</l>
					          <l n="37">Restat iter caeli: caelo temptabimus ire.</l>
					          <l n="38" rend="indent">Da veniam coepto, Iupiter alte, meo:</l>
					          <l n="39">Non ego sidereas adfecto tangere sedes:</l>
					          <l n="40" rend="indent">Qua fugiam dominum, nulla, nisi ista, via est.</l>
					          <l n="41">Per Styga detur iter, Stygias transnabimus undas;</l>
					          <l n="42" rend="indent">Sunt mihi naturae iura novanda meae.'</l>
					          <l n="43">Ingenium mala saepe movent: quis crederet umquam</l>
					          <l n="44" rend="indent">Aërias hominem carpere posse vias?</l>
					          <l n="45">Remigium volucrum disponit in ordine pinnas,</l>
					          <l n="46" rend="indent">Et leve per lini vincula nectit opus,</l>
					          <l n="47">Imaque pars ceris adstringitur igne solutis,</l>
					          <l n="48" rend="indent">Finitusque novae iam labor artis erat.</l>
					          <l n="49">Tractabat ceramque puer pinnasque renidens,</l>
					          <l n="50" rend="indent">Nescius haec umeris arma parata suis.</l>
					          <l n="51">Cui pater 'his' inquit 'patria est adeunda carinis,</l>
					          <l n="52" rend="indent">Hac nobis Minos effugiendus ope.</l>
					          <l n="53">Aëra non potuit Minos, alia omnia clausit;</l>
					          <l n="54" rend="indent">Quem licet, inventis aëra rumpe meis.</l>
					          <l n="55">Sed tibi non virgo Tegeaea comesque Bootae</l>
					          <l n="56" rend="indent">Ensiger Orion aspiciendus erit: </l>
					          <l n="57">Me pinnis sectare datis; ego praevius ibo:</l>
					          <l n="58" rend="indent">Sit tua cura sequi; me duce tutus eris.</l>
					          <l n="59">Nam sive aetherias vicino sole per auras</l>
					          <l n="60" rend="indent">Ibimus, impatiens cera caloris erit:</l>
					          <l n="61">Sive humiles propiore freto iactabimus alas,</l>
					          <l n="62" rend="indent">Mobilis aequoreis pinna madescet aquis.</l>
					          <l n="63">Inter utrumque vola; ventos quoque, nate, timeto,</l>
					          <l n="64" rend="indent">Quaque ferent aurae, vela secunda dato.'</l>
					          <l n="65">Dum monet, aptat opus puero, monstratque moveri,</l>
					          <l n="66" rend="indent">Erudit infirmas ut sua mater aves.</l>
					          <l n="67">Inde sibi factas umeris accommodat alas,</l>
					          <l n="68" rend="indent">Perque novum timide corpora librat iter.</l>
					          <l n="69">Iamque volaturus parvo dedit oscula nato,</l>
					          <l n="70" rend="indent">Nec patriae lacrimas continuere genae.</l>
					          <l n="71">Monte minor collis, campis erat altior aequis:</l>
					          <l n="72" rend="indent">Hinc data sunt miserae corpora bina fugae.</l>
					          <l n="73">Et movet ipse suas, et nati respicit alas</l>
					          <l n="74" rend="indent">Daedalus, et cursus sustinet usque suos.</l>
					          <l n="75">Iamque novum delectat iter, positoque timore</l>
					          <l n="76" rend="indent">Icarus audaci fortius arte volat.</l>
					          <l n="77">Hos aliquis, tremula dum captat arundine pisces,</l>
					          <l n="78" rend="indent">Vidit, et inceptum dextra reliquit opus.</l>
					          <l n="79">Iam Samos a laeva (fuerant Naxosque relictae</l>
					          <l n="80" rend="indent">Et Paros et Clario Delos amata deo)</l>
					          <l n="81">Dextra Lebinthos erat silvisque umbrosa Calymne</l>
					          <l n="82" rend="indent">Cinctaque piscosis Astypalaea vadis,</l>
					          <l n="83">Cum puer, incautis nimium temerarius annis,</l>
					          <l n="84" rend="indent">Altius egit iter, deseruitque patrem.</l>
					          <l n="85">Vincla labant, et cera deo propiore liquescit,</l>
					          <l n="86" rend="indent">Nec tenues ventos brachia mota tenent. </l>
					          <l n="87">Territus a summo despexit in aequora caelo:</l>
					          <l n="88" rend="indent">Nox oculis pavido venit oborta metu.</l>
					          <l n="89">Tabuerant cerae: nudos quatit ille lacertos,</l>
					          <l n="90" rend="indent">Et trepidat nec, quo sustineatur, habet.</l>
					          <l n="91">Decidit, atque cadens 'pater, o pater, auferor!' inquit,</l>
					          <l n="92" rend="indent">Clauserunt virides ora loquentis aquae.</l>
					          <l n="93">At pater infelix, nec iam pater, 'Icare!' clamat,</l>
					          <l n="94" rend="indent">'Icare,' clamat 'ubi es, quoque sub axe volas?'</l>
					          <l n="95">'Icare' clamabat, pinnas aspexit in undis.</l>
					          <l n="96" rend="indent">Ossa tegit tellus: aequora nomen habent.</l>
					          <l n="97">Non potuit Minos hominis conpescere pinnas;</l>
					          <l n="98" rend="indent">Ipse deum volucrem detinuisse paro. <milestone ed="p" n="99" rend="indent" unit="carte"/>
               </l>
					          <l n="99">Fallitur, Haemonias siquis decurrit ad artes,</l>
					          <l n="100" rend="indent">Datque quod a teneri fronte revellit equi.</l>
					          <l n="101">Non facient, ut vivat amor, Medeïdes herbae</l>
					          <l n="102" rend="indent">Mixtaque cum magicis nenia Marsa sonis.</l>
					          <l n="103">Phasias Aesoniden, Circe tenuisset Ulixem,</l>
					          <l n="104" rend="indent">Si modo servari carmine posset amor.</l>
					          <l n="105">Nec data profuerint pallentia philtra puellis:</l>
					          <l n="106" rend="indent">Philtra nocent animis, vimque furoris habent.</l>
					          <l n="107">Sit procul omne nefas; ut ameris, amabilis esto:</l>
					          <l n="108" rend="indent">Quod tibi non facies solave forma dabit:</l>
					          <l n="109">Sis licet antiquo Nireus adamatus Homero,</l>
					          <l n="110" rend="indent">Naïadumque tener crimine raptus Hylas,</l>
					          <l n="111">Ut dominam teneas, nec te mirere relictum,</l>
					          <l n="112" rend="indent">Ingenii dotes corporis adde bonis. </l>
					          <l n="113">Forma bonum fragile est, quantumque accedit ad annos</l>
					          <l n="114" rend="indent">Fit minor, et spatio carpitur ipsa suo.</l>
					          <l n="115">Nec violae semper nec hiantia lilia florent,</l>
					          <l n="116" rend="indent">Et riget amissa spina relicta rosa.</l>
					          <l n="117">Et tibi iam venient cani, formose, capilli,</l>
					          <l n="118" rend="indent">Iam venient rugae, quae tibi corpus arent.</l>
					          <l n="119">Iam molire animum, qui duret, et adstrue formae:</l>
					          <l n="120" rend="indent">Solus ad extremos permanet ille rogos.</l>
					          <l n="121">Nec levis ingenuas pectus coluisse per artes</l>
					          <l n="122" rend="indent">Cura sit et linguas edidicisse duas.</l>
					          <l n="123">Non formosus erat, sed erat facundus Ulixes,</l>
					          <l n="124" rend="indent">Et tamen aequoreas torsit amore deas.</l>
					          <l n="125">A quotiens illum doluit properare Calypso,</l>
					          <l n="126" rend="indent">Remigioque aptas esse negavit aquas!</l>
					          <l n="127">Haec Troiae casus iterumque iterumque rogabat:</l>
					          <l n="128" rend="indent">Ille referre aliter saepe solebat idem.</l>
					          <l n="129">Litore constiterant: illic quoque pulchra Calypso</l>
					          <l n="130" rend="indent">Exigit Odrysii fata cruenta ducis.</l>
					          <l n="131">Ille levi virga (virgam nam forte tenebat)</l>
					          <l n="132" rend="indent">Quod rogat, in spisso litore pingit opus.</l>
					          <l n="133">'Haec' inquit 'Troia est' (muros in litore fecit):</l>
					          <l n="134" rend="indent">'Hic tibi sit Simois; haec mea castra puta.</l>
					          <l n="135">Campus erat' (campumque facit), 'quem caede Dolonis</l>
					          <l n="136" rend="indent">Sparsimus, Haemonios dum vigil optat equos.</l>
					          <l n="137">Illic Sithonii fuerant tentoria Rhesi:</l>
					          <l n="138" rend="indent">Hac ego sum captis nocte revectus equis.'</l>
					          <l n="139">Pluraque pingebat, subitus cum Pergama fluctus</l>
					          <l n="140" rend="indent">Abstulit et Rhesi cum duce castra suo.</l>
					          <l n="141">Tum dea 'quas' inquit 'fidas tibi credis ituro,</l>
					          <l n="142" rend="indent">Perdiderint undae nomina quanta, vides?' </l>
					          <l n="143">Ergo age, fallaci timide confide figurae,</l>
					          <l n="144" rend="indent">Quisquis es, aut aliquid corpore pluris habe.</l>
					          <l n="145">Dextera praecipue capit indulgentia mentes;</l>
					          <l n="146" rend="indent">Asperitas odium saevaque bella movet.</l>
					          <l n="147">Odimus accipitrem, quia vivit semper in armis,</l>
					          <l n="148" rend="indent">Et pavidum solitos in pecus ire lupos.</l>
					          <l n="149">At caret insidiis hominum, quia mitis, hirundo,</l>
					          <l n="150" rend="indent">Quasque colat turres, Chaonis ales habet.</l>
					          <l n="151">Este procul, lites et amarae proelia linguae:</l>
					          <l n="152" rend="indent">Dulcibus est verbis mollis alendus amor.</l>
					          <l n="153">Lite fugent nuptaeque viros nuptasque mariti,</l>
					          <l n="154" rend="indent">Inque vicem credant res sibi semper agi;</l>
					          <l n="155">Hoc decet uxores; dos est uxoria lites:</l>
					          <l n="156" rend="indent">Audiat optatos semper amica sonos.</l>
					          <l n="157">Non legis iussu lectum venistis in unum:</l>
					          <l n="158" rend="indent">Fungitur in vobis munere legis amor.</l>
					          <l n="159">Blanditias molles auremque iuvantia verba</l>
					          <l n="160" rend="indent">Adfer, ut adventu laeta sit illa tuo. <milestone ed="p" n="161" rend="indent" unit="carte"/>
               </l>
					          <l n="161">Non ego divitibus venio praeceptor amandi:</l>
					          <l n="162" rend="indent">Nil opus est illi, qui dabit, arte mea;</l>
					          <l n="163">Secum habet ingenium, qui, cum libet, 'accipe' dicit;</l>
					          <l n="164" rend="indent">Cedimus: inventis plus placet ille meis.</l>
					          <l n="165">Pauperibus vates ego sum, quia pauper amavi;</l>
					          <l n="166" rend="indent">Cum dare non possem munera, verba dabam.</l>
					          <l n="167">Pauper amet caute: timeat maledicere pauper,</l>
					          <l n="168" rend="indent">Multaque divitibus non patienda ferat.</l>
					          <l n="169">Me memini iratum dominae turbasse capillos:</l>
					          <l n="170" rend="indent">Haec mihi quam multos abstulit ira dies!</l>
					          <l n="171">Nec puto, nec sensi tunicam laniasse; sed ipsa</l>
					          <l n="172" rend="indent">Dixerat, et pretio est illa redempta meo. </l>
					          <l n="173">At vos, si sapitis, vestri peccata magistri</l>
					          <l n="174" rend="indent">Effugite, et culpae damna timete meae.</l>
					          <l n="175">Proelia cum Parthis, cum culta pax sit amica,</l>
					          <l n="176" rend="indent">Et iocus, et causas quicquid amoris habet.</l>
					          <l n="177">Si nec blanda satis, nec erit tibi comis amanti,</l>
					          <l n="178" rend="indent">Perfer et obdura: postmodo mitis erit.</l>
					          <l n="179">Flectitur obsequio curvatus ab arbore ramus:</l>
					          <l n="180" rend="indent">Frangis, si vires experiere tuas.</l>
					          <l n="181">Obsequio tranantur aquae: nec vincere possis</l>
					          <l n="182" rend="indent">Flumina, si contra, quam rapit unda, nates.</l>
					          <l n="183">Obsequium tigresque domat Numidasque leones;</l>
					          <l n="184" rend="indent">Rustica paulatim taurus aratra subit.</l>
					          <l n="185">Quid fuit asperius Nonacrina Atalanta?</l>
					          <l n="186" rend="indent">Succubuit meritis trux tamen illa viri.</l>
					          <l n="187">Saepe suos casus nec mitia facta puellae</l>
					          <l n="188" rend="indent">Flesse sub arboribus Milaniona ferunt;</l>
					          <l n="189">Saepe tulit iusso fallacia retia collo,</l>
					          <l n="190" rend="indent">Saepe fera torvos cuspide fixit apros:</l>
					          <l n="191">Sensit et Hylaei contentum saucius arcum:</l>
					          <l n="192" rend="indent">Sed tamen hoc arcu notior alter erat.</l>
					          <l n="193">Non te Maenalias armatum scandere silvas,</l>
					          <l n="194" rend="indent">Nec iubeo collo retia ferre tuo:</l>
					          <l n="195">Pectora nec missis iubeo praebere sagittis;</l>
					          <l n="196" rend="indent">Artis erunt cauto mollia iussa meae.</l>
					          <l n="197">Cede repugnanti: cedendo victor abibis:</l>
					          <l n="198" rend="indent">Fac modo, quas partes illa iubebit, agas.</l>
					          <l n="199">Arguet, arguito; quicquid probat illa, probato;</l>
					          <l n="200" rend="indent">Quod dicet, dicas; quod negat illa, neges.</l>
					          <l n="201">Riserit, adride; si flebit, flere memento;</l>
					          <l n="202" rend="indent">Imponat leges vultibus illa tuis. </l>
					          <l n="203">Seu ludet, numerosque manu iactabit eburnos,</l>
					          <l n="204" rend="indent">Tu male iactato, tu male iacta dato:</l>
					          <l n="205">Seu iacies talos, victam ne poena sequatur,</l>
					          <l n="206" rend="indent">Damnosi facito stent tibi saepe canes:</l>
					          <l n="207">Sive latrocinii sub imagine calculus ibit,</l>
					          <l n="208" rend="indent">Fac pereat vitreo miles ab hoste tuus.</l>
					          <l n="209">Ipse tene distenta suis umbracula virgis,</l>
					          <l n="210" rend="indent">Ipse fac in turba, qua venit illa, locum.</l>
					          <l n="211">Nec dubita tereti scamnum producere lecto,</l>
					          <l n="212" rend="indent">Et tenero soleam deme vel adde pedi.</l>
					          <l n="213">Saepe etiam dominae, quamvis horrebis et ipse,</l>
					          <l n="214" rend="indent">Algenti manus est calfacienda sinu.</l>
					          <l n="215">Nec tibi turpe puta (quamvis sit turpe, placebit),</l>
					          <l n="216" rend="indent">Ingenua speculum sustinuisse manu.</l>
					          <l n="217">Ille, fatigata praebendo monstra noverca</l>
					          <l n="218" rend="indent">Qui meruit caelum, quod prior ipse tulit,</l>
					          <l n="219">Inter Ioniacas calathum tenuisse puellas</l>
					          <l n="220" rend="indent">Creditur, et lanas excoluisse rudes.</l>
					          <l n="221">Paruit imperio dominae Tirynthius heros:</l>
					          <l n="222" rend="indent">I nunc et dubita ferre, quod ille tulit.</l>
					          <l n="223">Iussus adesse foro, iussa maturius hora</l>
					          <l n="224" rend="indent">Fac semper venias, nec nisi serus abi.</l>
					          <l n="225">Occurras aliquo, tibi dixerit: omnia differ,</l>
					          <l n="226" rend="indent">Curre, nec inceptum turba moretur iter.</l>
					          <l n="227">Nocte domum repetens epulis perfuncta redibit:</l>
					          <l n="228" rend="indent">Tum quoque pro servo, si vocat illa, veni.</l>
					          <l n="229">Rure erit, et dicet 'venias': Amor odit inertes:</l>
					          <l n="230" rend="indent">Si rota defuerit, tu pede carpe viam. </l>
					          <l n="231">Nec grave te tempus sitiensque Canicula tardet,</l>
					          <l n="232" rend="indent">Nec via per iactas candida facta nives.</l>
					          <l n="233">Militiae species amor est; discedite, segnes:</l>
					          <l n="234" rend="indent">Non sunt haec timidis signa tuenda viris.</l>
					          <l n="235">Nox et hiems longaeque viae saevique dolores</l>
					          <l n="236" rend="indent">Mollibus his castris et labor omnis inest.</l>
					          <l n="237">Saepe feres imbrem caelesti nube solutum,</l>
					          <l n="238" rend="indent">Frigidus et nuda saepe iacebis humo.</l>
					          <l n="239">Cynthius Admeti vaccas pavisse Pheraei</l>
					          <l n="240" rend="indent">Fertur, et in parva delituisse casa.</l>
					          <l n="241">Quod Phoebum decuit, quem non decet? exue fastus,</l>
					          <l n="242" rend="indent">Curam mansuri quisquis amoris habes. <milestone ed="p" n="243" rend="indent" unit="carte"/>
               </l>
					          <l n="243">Si tibi per tutum planumque negabitur ire,</l>
					          <l n="244" rend="indent">Atque erit opposita ianua fulta sera,</l>
					          <l n="245">At tu per praeceps tecto delabere aperto:</l>
					          <l n="246" rend="indent">Det quoque furtivas alta fenestra vias.</l>
					          <l n="247">Laeta erit, et causam tibi se sciet esse pericli;</l>
					          <l n="248" rend="indent">Hoc dominae certi pignus amoris erit.</l>
					          <l n="249">Saepe tua poteras, Leandre, carere puella:</l>
					          <l n="250" rend="indent">Transnabas, animum nosset ut illa tuum.</l>
					          <l n="251">Nec pudor ancillas, ut quaeque erit ordine prima,</l>
					          <l n="252" rend="indent">Nec tibi sit servos demeruisse pudor.</l>
					          <l n="253">Nomine quemque suo (nulla est iactura) saluta,</l>
					          <l n="254" rend="indent">Iunge tuis humiles, ambitiose, manus.</l>
					          <l n="255">Sed tamen et servo (levis est inpensa) roganti</l>
					          <l n="256" rend="indent">Porrige Fortunae munera parva die:</l>
					          <l n="257">Porrige et ancillae, qua poenas luce pependit</l>
					          <l n="258" rend="indent">Lusa maritali Gallica veste manus. </l>
					          <l n="259">Fac plebem, mihi crede, tuam; sit semper in illa</l>
					          <l n="260" rend="indent">Ianitor et thalami qui iacet ante fores.</l>
					          <l n="261">Nec dominam iubeo pretioso munere dones:</l>
					          <l n="262" rend="indent">Parva, sed e parvis callidus apta dato.</l>
					          <l n="263">Dum bene dives ager, cum rami pondere nutant,</l>
					          <l n="264" rend="indent">Adferat in calatho rustica dona puer.</l>
					          <l n="265">Rure suburbano poteris tibi dicere missa,</l>
					          <l n="266" rend="indent">Illa vel in Sacra sint licet empta via.</l>
					          <l n="267">Adferat aut uvas, aut quas Amaryllis amabat — </l>
					          <l n="268" rend="indent">At nunc castaneas non amat illa nuces.</l>
					          <l n="269">Quin etiam turdoque licet missaque columba</l>
					          <l n="270" rend="indent">Te memorem dominae testificere tuae.</l>
					          <l n="271">Turpiter his emitur spes mortis et orba senectus.</l>
					          <l n="272" rend="indent">A, pereant, per quos munera crimen habent!</l>
					          <l n="273">Quid tibi praecipiam teneros quoque mittere versus?</l>
					          <l n="274" rend="indent">Ei mihi, non multum carmen honoris habet.</l>
					          <l n="275">Carmina laudantur, sed munera magna petuntur:</l>
					          <l n="276" rend="indent">Dummodo sit dives, barbarus ipse placet.</l>
					          <l n="277">Aurea sunt vere nunc saecula: plurimus auro</l>
					          <l n="278" rend="indent">Venit honos: auro conciliatur amor.</l>
					          <l n="279">Ipse licet venias Musis comitatus, Homere,</l>
					          <l n="280" rend="indent">Si nihil attuleris, ibis, Homere, foras.</l>
					          <l n="281">Sunt tamen et doctae, rarissima turba, puellae;</l>
					          <l n="282" rend="indent">Altera non doctae turba, sed esse volunt.</l>
					          <l n="283">Utraque laudetur per carmina: carmina lector</l>
					          <l n="284" rend="indent">Commendet dulci qualiacumque sono;</l>
					          <l n="285">His ergo aut illis vigilatum carmen in ipsas</l>
					          <l n="286" rend="indent">Forsitan exigui muneris instar erit. <milestone ed="p" n="287" rend="indent" unit="carte"/>
               </l>
					          <l n="287">At quod eris per te facturus, et utile credis,</l>
					          <l n="288" rend="indent">Id tua te facito semper amica roget.</l>
					          <l n="289">Libertas alicui fuerit promissa tuorum:</l>
					          <l n="290" rend="indent">Hanc tamen a domina fac petat ille tua:</l>
					          <l n="291">Si poenam servo, si vincula saeva remittis,</l>
					          <l n="292" rend="indent">Quod facturus eras, debeat illa tibi:</l>
					          <l n="293">Utilitas tua sit, titulus donetur amicae:</l>
					          <l n="294" rend="indent">Perde nihil, partes illa potentis agat.</l>
					          <l n="295">Sed te, cuicumque est retinendae cura puellae,</l>
					          <l n="296" rend="indent">Attonitum forma fac putet esse sua.</l>
					          <l n="297">Sive erit in Tyriis, Tyrios laudabis amictus:</l>
					          <l n="298" rend="indent">Sive erit in Cois, Coa decere puta.</l>
					          <l n="299">Aurata est? ipso tibi sit pretiosior auro;</l>
					          <l n="300" rend="indent">Gausapa si sumpsit, gausapa sumpta proba.</l>
					          <l n="301">Astiterit tunicata, 'moves incendia' clama,</l>
					          <l n="302" rend="indent">Sed timida, caveat frigora, voce roga.</l>
					          <l n="303">Conpositum discrimen erit, discrimina lauda:</l>
					          <l n="304" rend="indent">Torserit igne comam, torte capille, place.</l>
					          <l n="305">Brachia saltantis, vocem mirare canentis,</l>
					          <l n="306" rend="indent">Et, quod desierit, verba querentis habe.</l>
					          <l n="307">Ipsos concubitus, ipsum venerere licebit</l>
					          <l n="308" rend="indent">Quod iuvat, et quae dat gaudia voce notes.</l>
					          <l n="309">Ut fuerit torva violentior illa Medusa,</l>
					          <l n="310" rend="indent">Fiet amatori lenis et aequa suo.</l>
					          <l n="311">Tantum, ne pateas verbis simulator in illis,</l>
					          <l n="312" rend="indent">Effice, nec vultu destrue dicta tuo.</l>
					          <l n="313">Si latet, ars prodest: adfert deprensa pudorem,</l>
					          <l n="314" rend="indent">Atque adimit merito tempus in omne fidem.</l>
					          <l n="315">Saepe sub autumnum, cum formosissimus annus,</l>
					          <l n="316" rend="indent">Plenaque purpureo subrubet uva mero,</l>
					          <l n="317">Cum modo frigoribus premimur, modo solvimur aestu,</l>
					          <l n="318" rend="indent">Aëre non certo, corpora languor habet. </l>
					          <l n="319">Illa quidem valeat; sed si male firma cubarit,</l>
					          <l n="320" rend="indent">Et vitium caeli senserit aegra sui,</l>
					          <l n="321">Tunc amor et pietas tua sit manifesta puellae,</l>
					          <l n="322" rend="indent">Tum sere, quod plena postmodo falce metas.</l>
					          <l n="323">Nec tibi morosi veniant fastidia morbi,</l>
					          <l n="324" rend="indent">Perque tuas fiant, quae sinet ipsa, manus.</l>
					          <l n="325">Et videat flentem, nec taedeat oscula ferre,</l>
					          <l n="326" rend="indent">Et sicco lacrimas conbibat ore tuas.</l>
					          <l n="327">Multa vove, sed cuncta palam; quotiesque libebit,</l>
					          <l n="328" rend="indent">Quae referas illi, somnia laeta vide.</l>
					          <l n="329">Et veniat, quae lustret anus lectumque locumque,</l>
					          <l n="330" rend="indent">Praeferat et tremula sulpur et ova manu.</l>
					          <l n="331">Omnibus his inerunt gratae vestigia curae:</l>
					          <l n="332" rend="indent">In tabulas multis haec via fecit iter.</l>
					          <l n="333">Nec tamen officiis odium quaeratur ab aegra:</l>
					          <l n="334" rend="indent">Sit suus in blanda sedulitate modus:</l>
					          <l n="335">Neve cibo prohibe, nec amari pocula suci</l>
					          <l n="336" rend="indent">Porrige: rivalis misceat illa tuus. <milestone ed="p" n="337" rend="indent" unit="carte"/>
               </l>
					          <l n="337">Sed non cui dederas a litore carbasa vento,</l>
					          <l n="338" rend="indent">Utendum, medio cum potiere freto.</l>
					          <l n="339">Dum novus errat amor, vires sibi colligat usu:</l>
					          <l n="340" rend="indent">Si bene nutrieris, tempore firmus erit.</l>
					          <l n="341">Quem taurum metuis, vitulum mulcere solebas:</l>
					          <l n="342" rend="indent">Sub qua nunc recubas arbore, virga fuit:</l>
					          <l n="343">Nascitur exiguus, sed opes adquirit eundo,</l>
					          <l n="344" rend="indent">Quaque venit, multas accipit amnis aquas.</l>
					          <l n="345">Fac tibi consuescat: nil adsuetudine maius:</l>
					          <l n="346" rend="indent">Quam tu dum capias, taedia nulla fuge.</l>
					          <l n="347">Te semper videat, tibi semper praebeat aures;</l>
					          <l n="348" rend="indent">Exhibeat vultus noxque diesque tuos. </l>
					          <l n="349">Cum tibi maior erit fiducia, posse requiri,</l>
					          <l n="350" rend="indent">Cum procul absenti cura futurus eris,</l>
					          <l n="351">Da requiem: requietus ager bene credita reddit,</l>
					          <l n="352" rend="indent">Terraque caelestes arida sorbet aquas.</l>
					          <l n="353">Phyllida Demophoon praesens moderatius ussit:</l>
					          <l n="354" rend="indent">Exarsit velis acrius illa datis.</l>
					          <l n="355">Penelopen absens sollers torquebat Ulixes;</l>
					          <l n="356" rend="indent">Phylacides aberat, Laodamia, tuus.</l>
					          <l n="357">Sed mora tuta brevis: lentescunt tempore curae,</l>
					          <l n="358" rend="indent">Vanescitque absens et novus intrat amor.</l>
					          <l n="359">Dum Menelaus abest, Helene, ne sola iaceret,</l>
					          <l n="360" rend="indent">Hospitis est tepido nocte recepta sinu.</l>
					          <l n="361">Quis stupor hic, Menelaë, fuit? tu solus abibas,</l>
					          <l n="362" rend="indent">Isdem sub tectis hospes et uxor erant.</l>
					          <l n="363">Accipitri timidas credis, furiose, columbas?</l>
					          <l n="364" rend="indent">Plenum montano credis ovile lupo?</l>
					          <l n="365">Nil Helene peccat, nihil hic committit adulter:</l>
					          <l n="366" rend="indent">Quod tu, quod faceret quilibet, ille facit.</l>
					          <l n="367">Cogis adulterium dando tempusque locumque;</l>
					          <l n="368" rend="indent">Quid nisi consilio est usa puella tuo?</l>
					          <l n="369">Quid faciat? vir abest, et adest non rusticus hospes,</l>
					          <l n="370" rend="indent">Et timet in vacuo sola cubare toro.</l>
					          <l n="371">Viderit Atrides: Helenen ego crimine solvo:</l>
					          <l n="372" rend="indent">Usa est humani commoditate viri. <milestone ed="p" n="373" rend="indent" unit="carte"/>
               </l>
					          <l n="373">Sed neque fulvus aper media tam saevus in ira est,</l>
					          <l n="374" rend="indent">Fulmineo rabidos cum rotat ore canes,</l>
					          <l n="375">Nec lea, cum catulis lactentibus ubera praebet,</l>
					          <l n="376" rend="indent">Nec brevis ignaro vipera laesa pede,</l>
					          <l n="377">Femina quam socii deprensa paelice lecti:</l>
					          <l n="378" rend="indent">Ardet et in vultu pignora mentis habet. </l>
					          <l n="379">In ferrum flammasque ruit, positoque decore</l>
					          <l n="380" rend="indent">Fertur, ut Aonii cornibus icta dei.</l>
					          <l n="381">Coniugis admissum violataque iura marita est</l>
					          <l n="382" rend="indent">Barbara per natos Phasias ulta suos.</l>
					          <l n="383">Altera dira parens haec est, quam cernis, hirundo:</l>
					          <l n="384" rend="indent">Aspice, signatum sanguine pectus habet.</l>
					          <l n="385">Hoc bene compositos, hoc firmos solvit amores;</l>
					          <l n="386" rend="indent">Crimina sunt cautis ista timenda viris.</l>
					          <l n="387">Nec mea vos uni damnat censura puellae:</l>
					          <l n="388" rend="indent">Di melius! vix hoc nupta tenere potest.</l>
					          <l n="389">Ludite, sed furto celetur culpa modesto:</l>
					          <l n="390" rend="indent">Gloria peccati nulla petenda sui est.</l>
					          <l n="391">Nec dederis munus, cognosse quod altera possit,</l>
					          <l n="392" rend="indent">Nec sint nequitiae tempora certa tuae.</l>
					          <l n="393">Et, ne te capiat latebris sibi femina notis,</l>
					          <l n="394" rend="indent">Non uno est omnis convenienda loco;</l>
					          <l n="395">Et quotiens scribes, totas prius ipse tabellas</l>
					          <l n="396" rend="indent">Inspice: plus multae, quam sibi missa, legunt.</l>
					          <l n="397">Laesa Venus iusta arma movet, telumque remittit,</l>
					          <l n="398" rend="indent">Et, modo quod questa est, ipse querare, facit.</l>
					          <l n="399">Dum fuit Atrides una contentus, et illa</l>
					          <l n="400" rend="indent">Casta fuit: vitio est improba facta viri.</l>
					          <l n="401">Audierat laurumque manu vittasque ferentem</l>
					          <l n="402" rend="indent">Pro nata Chrysen non valuisse sua:</l>
					          <l n="403">Audierat, Lyrnesi, tuos, abducta, dolores,</l>
					          <l n="404" rend="indent">Bellaque per turpis longius isse moras. </l>
					          <l n="405">Haec tamen audierat: Priameïda viderat ipsa:</l>
					          <l n="406" rend="indent">Victor erat praedae praeda pudenda suae.</l>
					          <l n="407">Inde Thyestiaden animo thalamoque recepit,</l>
					          <l n="408" rend="indent">Et male peccantem Tyndaris ulta virum. <milestone ed="p" n="409" rend="indent" unit="carte"/>
               </l>
					          <l n="409">Quae bene celaris, siqua tamen acta patebunt,</l>
					          <l n="410" rend="indent">Illa, licet pateant, tu tamen usque nega.</l>
					          <l n="411">Tum neque subiectus, solito nec blandior esto:</l>
					          <l n="412" rend="indent">Haec animi multum signa nocentis habent:</l>
					          <l n="413">Sed lateri ne parce tuo: pax omnis in uno est;</l>
					          <l n="414" rend="indent">Concubitu prior est infitianda venus.</l>
					          <l n="415">Sunt, qui praecipiant herbas, satureia, nocentes</l>
					          <l n="416" rend="indent">Sumere; iudiciis ista venena meis;</l>
					          <l n="417">Aut piper urticae mordacis semine miscent,</l>
					          <l n="418" rend="indent">Tritaque in annoso flava pyrethra mero;</l>
					          <l n="419">Sed dea non patitur sic ad sua gaudia cogi,</l>
					          <l n="420" rend="indent">Colle sub umbroso quam tenet altus Eryx.</l>
					          <l n="421">Candidus, Alcathoi qui mittitur urbe Pelasga,</l>
					          <l n="422" rend="indent">Bulbus et, ex horto quae venit, herba salax</l>
					          <l n="423">Ovaque sumantur, sumantur Hymettia mella,</l>
					          <l n="424" rend="indent">Quasque tulit folio pinus acuta nuces.</l>
					          <l n="425">Docta, quid ad magicas, Erato, deverteris artes?</l>
					          <l n="426" rend="indent">Interior curru meta terenda meo est.</l>
					          <l n="427">Qui modo celabas monitu tua crimina nostro,</l>
					          <l n="428" rend="indent">Flecte iter, et monitu detege furta meo.</l>
					          <l n="429">Nec levitas culpanda mea est: non semper eodem</l>
					          <l n="430" rend="indent">Impositos vento panda carina vehit.</l>
					          <l n="431">Nam modo Threïcio Borea, modo currimus Euro,</l>
					          <l n="432" rend="indent">Saepe tument Zephyro lintea, saepe Noto. </l>
					          <l n="433">Aspice, ut in curru modo det fluitantia rector</l>
					          <l n="434" rend="indent">Lora, modo admissos arte retentet equos.</l>
					          <l n="435">Sunt quibus ingrate timida indulgentia servit,</l>
					          <l n="436" rend="indent">Et, si nulla subest aemula, languet amor.</l>
					          <l n="437">Luxuriant animi rebus plerumque secundis,</l>
					          <l n="438" rend="indent">Nec facile est aequa commoda mente pati.</l>
					          <l n="439">Ut levis absumptis paulatim viribus ignis</l>
					          <l n="440" rend="indent">Ipse latet, summo canet in igne cinis,</l>
					          <l n="441">Sed tamen extinctas admoto sulpure flammas</l>
					          <l n="442" rend="indent">Invenit, et lumen, quod fuit ante, redit:</l>
					          <l n="443">Sic, ubi pigra situ securaque pectora torpent,</l>
					          <l n="444" rend="indent">Acribus est stimulis eliciendus amor.</l>
					          <l n="445">Fac timeat de te, tepidamque recalface mentem:</l>
					          <l n="446" rend="indent">Palleat indicio criminis illa tui;</l>
					          <l n="447">O quater et quotiens numero conprendere non est</l>
					          <l n="448" rend="indent">Felicem, de quo laesa puella dolet:</l>
					          <l n="449">Quae, simul invitas crimen pervenit ad aures,</l>
					          <l n="450" rend="indent">Excidit, et miserae voxque colorque fugit.</l>
					          <l n="451">Ille ego sim, cuius laniet furiosa capillos:</l>
					          <l n="452" rend="indent">Ille ego sim, teneras cui petat ungue genas,</l>
					          <l n="453">Quem videat lacrimans, quem torvis spectet ocellis,</l>
					          <l n="454" rend="indent">Quo sine non possit vivere, posse velit.</l>
					          <l n="455">Si spatium quaeras, breve sit, quo laesa queratur,</l>
					          <l n="456" rend="indent">Ne lenta vires colligat ira mora;</l>
					          <l n="457">Candida iamdudum cingantur colla lacertis,</l>
					          <l n="458" rend="indent">Inque tuos flens est accipienda sinus.</l>
					          <l n="459">Oscula da flenti, Veneris da gaudia flenti,</l>
					          <l n="460" rend="indent">Pax erit: hoc uno solvitur ira modo.</l>
					          <l n="461">Cum bene saevierit, cum certa videbitur hostis,</l>
					          <l n="462" rend="indent">Tum pete concubitus foedera, mitis erit.</l>
					          <l n="463">Illic depositis habitat Concordia telis:</l>
					          <l n="464" rend="indent">Illo, crede mihi, Gratia nata loco est. </l>
					          <l n="465">Quae modo pugnarunt, iungunt sua rostra columbae,</l>
					          <l n="466" rend="indent">Quarum blanditias verbaque murmur habet. <milestone ed="p" n="467" rend="indent" unit="carte"/>
               </l>
					          <l n="467">Prima fuit rerum confusa sine ordine moles,</l>
					          <l n="468" rend="indent">Unaque erat facies sidera, terra, fretum;</l>
					          <l n="469">Mox caelum impositum terris, humus aequore cincta est</l>
					          <l n="470" rend="indent">Inque suas partes cessit inane chaos;</l>
					          <l n="471">Silva feras, volucres aer accepit habendas,</l>
					          <l n="472" rend="indent">In liquida, pisces, delituistis aqua.</l>
					          <l n="473">Tum genus humanum solis errabat in agris,</l>
					          <l n="474" rend="indent">Idque merae vires et rude corpus erat;</l>
					          <l n="475">Silva domus fuerat, cibus herba, cubilia frondes:</l>
					          <l n="476" rend="indent">Iamque diu nulli cognitus alter erat.</l>
					          <l n="477">Blanda truces animos fertur mollisse voluptas:</l>
					          <l n="478" rend="indent">Constiterant uno femina virque loco;</l>
					          <l n="479">Quid facerent, ipsi nullo didicere magistro:</l>
					          <l n="480" rend="indent">Arte Venus nulla dulce peregit opus.</l>
					          <l n="481">Ales habet, quod amet; cum quo sua gaudia iungat,</l>
					          <l n="482" rend="indent">Invenit in media femina piscis aqua;</l>
					          <l n="483">Cerva parem sequitur, serpens serpente tenetur,</l>
					          <l n="484" rend="indent">Haeret adulterio cum cane nexa canis;</l>
					          <l n="485">Laeta salitur ovis: tauro quoque laeta iuvenca est:</l>
					          <l n="486" rend="indent">Sustinet inmundum sima capella marem;</l>
					          <l n="487">In furias agitantur equae, spatioque remota</l>
					          <l n="488" rend="indent">Per loca dividuos amne sequuntur equos.</l>
					          <l n="489">Ergo age et iratae medicamina fortia praebe:</l>
					          <l n="490" rend="indent">Illa feri requiem sola doloris habent:</l>
					          <l n="491">Illa Machaonios superant medicamina sucos:</l>
					          <l n="492" rend="indent">His, ubi peccaris, restituendus eris. <milestone ed="p" n="493" rend="indent" unit="carte"/>
               </l>
					          <l n="493">Haec ego cum canerem, subito manifestus Apollo</l>
					          <l n="494" rend="indent">Movit inauratae pollice fila lyrae. </l>
					          <l n="495">In manibus laurus, sacris inducta capillis</l>
					          <l n="496" rend="indent">Laurus erat; vates ille videndus adit.</l>
					          <l n="497">Is mihi 'Lascivi' dixit 'praeceptor Amoris,</l>
					          <l n="498" rend="indent">Duc, age, discipulos ad mea templa tuos,</l>
					          <l n="499">Est ubi diversum fama celebrata per orbem</l>
					          <l n="500" rend="indent">Littera, cognosci quae sibi quemque iubet.</l>
					          <l n="501">Qui sibi notus erit, solus sapienter amabit,</l>
					          <l n="502" rend="indent">Atque opus ad vires exiget omne suas.</l>
					          <l n="503">Cui faciem natura dedit, spectetur ab illa:</l>
					          <l n="504" rend="indent">Cui color est, umero saepe patente cubet:</l>
					          <l n="505">Qui sermone placet, taciturna silentia vitet:</l>
					          <l n="506" rend="indent">Qui canit arte, canat; qui bibit arte, bibat.</l>
					          <l n="507">Sed neque declament medio sermone diserti,</l>
					          <l n="508" rend="indent">Nec sua non sanus scripta poeta legat!'</l>
					          <l n="509">Sic monuit Phoebus: Phoebo parete monenti;</l>
					          <l n="510" rend="indent">Certa dei sacro est huius in ore fides.</l>
					          <l n="511">Ad propiora vocor. Quisquis sapienter amabit</l>
					          <l n="512" rend="indent">Vincet, et e nostra, quod petet, arte feret.</l>
					          <l n="513">Credita non semper sulci cum faenore reddunt,</l>
					          <l n="514" rend="indent">Nec semper dubias adiuvat aura rates;</l>
					          <l n="515">Quod iuvat, exiguum, plus est, quod laedat amantes;</l>
					          <l n="516" rend="indent">Proponant animo multa ferenda suo.</l>
					          <l n="517">Quot lepores in Atho, quot apes pascuntur in Hybla,</l>
					          <l n="518" rend="indent">Caerula quot bacas Palladis arbor habet,</l>
					          <l n="519">Litore quot conchae, tot sunt in amore dolores;</l>
					          <l n="520" rend="indent">Quae patimur, multo spicula felle madent.</l>
					          <l n="521">Dicta erit isse foras: intus fortasse videre est:</l>
					          <l n="522" rend="indent">Isse foras, et te falsa videre puta.</l>
					          <l n="523">Clausa tibi fuerit promissa ianua nocte:</l>
					          <l n="524" rend="indent">Perfer et inmunda ponere corpus humo. </l>
					          <l n="525">Forsitan et vultu mendax ancilla superbo</l>
					          <l n="526" rend="indent">Dicet 'quid nostras obsidet iste fores?'</l>
					          <l n="527">Postibus et durae supplex blandire puellae,</l>
					          <l n="528" rend="indent">Et capiti demptas in fore pone rosas.</l>
					          <l n="529">Cum volet, accedes: cum te vitabit, abibis;</l>
					          <l n="530" rend="indent">Dedecet ingenuos taedia ferre sui.</l>
					          <l n="531">'Effugere hunc non est' quare tibi possit amica</l>
					          <l n="532" rend="indent">Dicere? non omni tempore sensus obest.</l>
					          <l n="533">Nec maledicta puta, nec verbera ferre puellae</l>
					          <l n="534" rend="indent">Turpe, nec ad teneros oscula ferre pedes. <milestone ed="p" n="535" rend="indent" unit="carte"/>
               </l>
					          <l n="535">Quid moror in parvis? Animus maioribus instat;</l>
					          <l n="536" rend="indent">Magna canam: toto pectore, vulgus, ades.</l>
					          <l n="537">Ardua molimur, sed nulla, nisi ardua, virtus:</l>
					          <l n="538" rend="indent">Difficilis nostra poscitur arte labor.</l>
					          <l n="539">Rivalem patienter habe, victoria tecum</l>
					          <l n="540" rend="indent">Stabit: eris magni victor in arce Iovis.</l>
					          <l n="541">Haec tibi non hominem, sed quercus crede Pelasgas</l>
					          <l n="542" rend="indent">Dicere: nil istis ars mea maius habet.</l>
					          <l n="543">Innuet illa, feras; scribet, ne tange tabellas:</l>
					          <l n="544" rend="indent">Unde volet, veniat; quoque libebit, eat.</l>
					          <l n="545">Hoc in legitima praestant uxore mariti,</l>
					          <l n="546" rend="indent">Cum, tener, ad partes tu quoque, somne, venis.</l>
					          <l n="547">Hac ego, confiteor, non sum perfectus in arte;</l>
					          <l n="548" rend="indent">Quid faciam? monitis sum minor ipse meis.</l>
					          <l n="549">Mene palam nostrae det quisquam signa puellae,</l>
					          <l n="550" rend="indent">Et patiar, nec me quo libet ira ferat?</l>
					          <l n="551">Oscula vir dederat, memini, suus: oscula questus</l>
					          <l n="552" rend="indent">Sum data; barbaria noster abundat amor. </l>
					          <l n="553">Non semel hoc vitium nocuit mihi: doctior ille,</l>
					          <l n="554" rend="indent">Quo veniunt alii conciliante viri.</l>
					          <l n="555">Sed melius nescisse fuit: sine furta tegantur,</l>
					          <l n="556" rend="indent">Ne fugiat ficto fassus ab ore pudor.</l>
					          <l n="557">Quo magis, o iuvenes, deprendere parcite vestras:</l>
					          <l n="558" rend="indent">Peccent, peccantes verba dedisse putent.</l>
					          <l n="559">Crescit amor prensis; ubi par fortuna duorum est,</l>
					          <l n="560" rend="indent">In causa damni perstat uterque sui. <milestone ed="p" n="561" rend="indent" unit="carte"/>
               </l>
					          <l n="561">Fabula narratur toto notissima caelo,</l>
					          <l n="562" rend="indent">Mulciberis capti Marsque Venusque dolis.</l>
					          <l n="563">Mars pater, insano Veneris turbatus amore,</l>
					          <l n="564" rend="indent">De duce terribili factus amator erat.</l>
					          <l n="565">Nec Venus oranti (neque enim dea mollior ulla est)</l>
					          <l n="566" rend="indent">Rustica Gradivo difficilisque fuit.</l>
					          <l n="567">A, quotiens lasciva pedes risisse mariti</l>
					          <l n="568" rend="indent">Dicitur, et duras igne vel arte manus.</l>
					          <l n="569">Marte palam simul est Vulcanum imitata, decebat,</l>
					          <l n="570" rend="indent">Multaque cum forma gratia mixta fuit.</l>
					          <l n="571">Sed bene concubitus primos celare solebant.</l>
					          <l n="572" rend="indent">Plena verecundi culpa pudoris erat.</l>
					          <l n="573">Indicio Solis (quis Solem fallere possit?)</l>
					          <l n="574" rend="indent">Cognita Vulcano coniugis acta suae.</l>
					          <l n="575">Quam mala, Sol, exempla moves! Pete munus ab ipsa</l>
					          <l n="576" rend="indent">Et tibi, si taceas, quod dare possit, habet.</l>
					          <l n="577">Mulciber obscuros lectum circaque superque</l>
					          <l n="578" rend="indent">Disponit laqueos: lumina fallit opus.</l>
					          <l n="579">Fingit iter Lemnon; veniunt ad foedus amantes:</l>
					          <l n="580" rend="indent">Impliciti laqueis nudus uterque iacent.</l>
					          <l n="581">Convocat ille deos; praebent spectacula capti:</l>
					          <l n="582" rend="indent">Vix lacrimas Venerem continuisse putant.</l>
					          <l n="583">Non vultus texisse suos, non denique possunt</l>
					          <l n="584" rend="indent">Partibus obscenis opposuisse manus. </l>
					          <l n="585">Hic aliquis ridens 'in me, fortissime Mavors,</l>
					          <l n="586" rend="indent">Si tibi sunt oneri, vincula transfer!' ait.</l>
					          <l n="587">Vix precibus, Neptune, tuis captiva resolvit</l>
					          <l n="588" rend="indent">Corpora: Mars Thracen occupat, illa Paphon.</l>
					          <l n="589">Hoc tibi pro facto, Vulcane: quod ante tegebant,</l>
					          <l n="590" rend="indent">Liberius faciunt, ut pudor omnis abest:</l>
					          <l n="591">Saepe tamen demens stulte fecisse fateris,</l>
					          <l n="592" rend="indent">Teque ferunt artis paenituisse tuae.</l>
					          <l n="593">Hoc vetiti vos este; vetat deprensa Dione</l>
					          <l n="594" rend="indent">Insidias illas, quas tulit ipsa, dare.</l>
					          <l n="595">Nec vos rivali laqueos disponite, nec vos</l>
					          <l n="596" rend="indent">Excipite arcana verba notata manu.</l>
					          <l n="597">Ista viri captent, si iam captanda putabunt,</l>
					          <l n="598" rend="indent">Quos faciet iustos ignis et unda viros.</l>
					          <l n="599">En, iterum testor: nihil hic, nisi lege remissum</l>
					          <l n="600" rend="indent">Luditur: in nostris instita nulla iocis. <milestone ed="p" n="601" rend="indent" unit="carte"/>
               </l>
					          <l n="601">Quis Cereris ritus ausit vulgare profanis,</l>
					          <l n="602" rend="indent">Magnaque Threïcia sacra reperta Samo?</l>
					          <l n="603">Exigua est virtus praestare silentia rebus:</l>
					          <l n="604" rend="indent">At contra gravis est culpa tacenda loqui.</l>
					          <l n="605">O bene, quod frustra captatis arbore pomis</l>
					          <l n="606" rend="indent">Garrulus in media Tantalus aret aqua!</l>
					          <l n="607">Praecipue Cytherea iubet sua sacra taceri:</l>
					          <l n="608" rend="indent">Admoneo, veniat nequis ad illa loquax.</l>
					          <l n="609">Condita si non sunt Veneris mysteria cistis,</l>
					          <l n="610" rend="indent">Nec cava vesanis ictibus aera sonant,</l>
					          <l n="611">At sic inter nos medio versantur in usu,</l>
					          <l n="612" rend="indent">Se tamen inter nos ut latuisse velint. </l>
					          <l n="613">Ipsa Venus pubem, quotiens velamina ponit,</l>
					          <l n="614" rend="indent">Protegitur laeva semireducta manu.</l>
					          <l n="615">In medio passimque coit pecus: hoc quoque viso</l>
					          <l n="616" rend="indent">Avertit vultus nempe puella suos.</l>
					          <l n="617">Conveniunt thalami furtis et ianua nostris,</l>
					          <l n="618" rend="indent">Parsque sub iniecta veste pudenda latet:</l>
					          <l n="619">Et si non tenebras, ad quiddam nubis opacae</l>
					          <l n="620" rend="indent">Quaerimus, atque aliquid luce patente minus.</l>
					          <l n="621">Tum quoque, cum solem nondum prohibebat et imbrem</l>
					          <l n="622" rend="indent">Tegula, sed quercus tecta cibumque dabat,</l>
					          <l n="623">In nemore atque antris, non sub Iove, iuncta voluptas;</l>
					          <l n="624" rend="indent">Tanta rudi populo cura pudoris erat.</l>
					          <l n="625">At nunc nocturnis titulos inponimus actis,</l>
					          <l n="626" rend="indent">Atque emitur magno nil, nisi posse loqui!</l>
					          <l n="627">Scilicet excuties omnes, ubi quaeque, puellas,</l>
					          <l n="628" rend="indent">Cuilibet ut dicas 'haec quoque nostra fuit,'</l>
					          <l n="629">Nec desint, quas tu digitis ostendere possis?</l>
					          <l n="630" rend="indent">Ut quamque adtigeris, fabula turpis erit?</l>
					          <l n="631">Parva queror: fingunt quidam, quae vera negarent,</l>
					          <l n="632" rend="indent">Et nulli non se concubuisse ferunt.</l>
					          <l n="633">Corpora si nequeunt, quae possunt, nomina tangunt,</l>
					          <l n="634" rend="indent">Famaque non tacto corpore crimen habet.</l>
					          <l n="635">I nunc, claude fores, custos odiose puellae,</l>
					          <l n="636" rend="indent">Et centum duris postibus obde seras!</l>
					          <l n="637">Quid tuti superest, cum nominis extat adulter,</l>
					          <l n="638" rend="indent">Et credi quod non contigit esse, cupit?</l>
					          <l n="639">Nos etiam veros parce profitemur amores,</l>
					          <l n="640" rend="indent">Tectaque sunt solida mystica furta fide. <milestone ed="p" n="641" rend="indent" unit="carte"/>
               </l>
					          <l n="641">Parcite praecipue vitia exprobrare puellis,</l>
					          <l n="642" rend="indent">Utile quae multis dissimulasse fuit.</l>
					          <l n="643">Nec suus Andromedae color est obiectus ab illo,</l>
					          <l n="644" rend="indent">Mobilis in gemino cui pede pinna fuit.</l>
					          <l n="645">Omnibus Andromache visa est spatiosior aequo:</l>
					          <l n="646" rend="indent">Unus, qui modicam diceret, Hector erat.</l>
					          <l n="647">Quod male fers, adsuesce, feres bene; multa vetustus</l>
					          <l n="648" rend="indent">Leniet, incipiens omnia sentit amor.</l>
					          <l n="649">Dum novus in viridi coalescit cortice ramus,</l>
					          <l n="650" rend="indent">Concutiat tenerum quaelibet aura, cadet:</l>
					          <l n="651">Mox eadem ventis, spatio durata, resistet,</l>
					          <l n="652" rend="indent">Firmaque adoptivas arbor habebit opes.</l>
					          <l n="653">Eximit ipsa dies omnes e corpore mendas,</l>
					          <l n="654" rend="indent">Quodque fuit vitium, desinit esse mora.</l>
					          <l n="655">Ferre novae nares taurorum terga recusant:</l>
					          <l n="656" rend="indent">Adsiduo domitas tempore fallit odor.</l>
					          <l n="657">Nominibus mollire licet mala: fusca vocetur,</l>
					          <l n="658" rend="indent">Nigrior Illyrica cui pice sanguis erit:</l>
					          <l n="659">Si straba, sit Veneri similis: si rava, Minervae:</l>
					          <l n="660" rend="indent">Sit gracilis, macie quae male viva sua est;</l>
					          <l n="661">Dic habilem, quaecumque brevis, quae turgida, plenam,</l>
					          <l n="662" rend="indent">Et lateat vitium proximitate boni.</l>
					          <l n="663">Nec quotus annus eat, nec quo sit nata, require,</l>
					          <l n="664" rend="indent">Consule, quae rigidus munera Censor habet:</l>
					          <l n="665">Praecipue si flore caret, meliusque peractum</l>
					          <l n="666" rend="indent">Tempus, et albentes iam legit illa comas.</l>
					          <l n="667">Utilis, o iuvenes, aut haec, aut serior aetas:</l>
					          <l n="668" rend="indent">Iste feret segetes, iste serendus ager.</l>
					          <l n="669">Dum vires annique sinunt, tolerate labores:</l>
					          <l n="670" rend="indent">Iam veniet tacito curva senecta pede. </l>
					          <l n="671">Aut mare remigiis, aut vomere findite terras,</l>
					          <l n="672" rend="indent">Aut fera belligeras addite in arma manus,</l>
					          <l n="673">Aut latus et vires operamque adferte puellis:</l>
					          <l n="674" rend="indent">Hoc quoque militia est, hoc quoque quaerit opes.</l>
					          <l n="675">Adde, quod est illis operum prudentia maior,</l>
					          <l n="676" rend="indent">Solus et artifices qui facit, usus adest:</l>
					          <l n="677">Illae munditiis annorum damna rependunt,</l>
					          <l n="678" rend="indent">Et faciunt cura, ne videantur anus.</l>
					          <l n="679">Utque velis, venerem iungunt per mille figuras:</l>
					          <l n="680" rend="indent">Invenit plures nulla tabella modos.</l>
					          <l n="681">Illis sentitur non inritata voluptas:</l>
					          <l n="682" rend="indent">Quod iuvet, ex aequo femina virque ferant.</l>
					          <l n="683">Odi concubitus, qui non utrumque resolvunt;</l>
					          <l n="684" rend="indent">Hoc est, cur pueri tangar amore minus.</l>
					          <l n="685">Odi quae praebet, quia sit praebere necesse,</l>
					          <l n="686" rend="indent">Siccaque de lana cogitat ipsa sua.</l>
					          <l n="687">Quae datur officio, non est mihi grata voluptas:</l>
					          <l n="688" rend="indent">Officium faciat nulla puella mihi.</l>
					          <l n="689">Me voces audire iuvat sua gaudia fassas,</l>
					          <l n="690" rend="indent">Quaeque morer meme sustineamque rogent.</l>
					          <l n="691">Aspiciam dominae victos amentis ocellos:</l>
					          <l n="692" rend="indent">Langueat, et tangi se vetet illa diu.</l>
					          <l n="693">Haec bona non primae tribuit natura iuventae,</l>
					          <l n="694" rend="indent">Quae cito post septem lustra venire solent.</l>
					          <l n="695">Qui properant, nova musta bibant: mihi fundat avitum</l>
					          <l n="696" rend="indent">Consulibus priscis condita testa merum.</l>
					          <l n="697">Nec platanus, nisi sera, potest obsistere Phoebo,</l>
					          <l n="698" rend="indent">Et laedunt nudos prata novella pedes.</l>
					          <l n="699">Scilicet Hermionen Helenae praeponere posses,</l>
					          <l n="700" rend="indent">Et melior Gorge, quam sua mater, erat?</l>
					          <l n="701">At venerem quicumque voles adtingere seram,</l>
					          <l n="702" rend="indent">Si modo duraris, praemia digna feres. <milestone ed="p" n="703" rend="indent" unit="carte"/>
               </l>
					          <l n="703">Conscius, ecce, duos accepit lectus amantes:</l>
					          <l n="704" rend="indent">Ad thalami clausas, Musa, resiste fores.</l>
					          <l n="705">Sponte sua sine te celeberrima verba loquentur,</l>
					          <l n="706" rend="indent">Nec manus in lecto laeva iacebit iners.</l>
					          <l n="707">Invenient digiti, quod agant in partibus illis,</l>
					          <l n="708" rend="indent">In quibus occulte spicula tingit Amor.</l>
					          <l n="709">Fecit in Andromache prius hoc fortissimus Hector,</l>
					          <l n="710" rend="indent">Nec solum bellis utilis ille fuit.</l>
					          <l n="711">Fecit et in capta Lyrneside magnus Achilles,</l>
					          <l n="712" rend="indent">Cum premeret mollem lassus ab hoste torum.</l>
					          <l n="713">Illis te manibus tangi, Briseï, sinebas,</l>
					          <l n="714" rend="indent">Imbutae Phrygia quae nece semper erant.</l>
					          <l n="715">An fuit hoc ipsum, quod te, lasciva, iuvaret,</l>
					          <l n="716" rend="indent">Ad tua victrices membra venire manus?</l>
					          <l n="717">Crede mihi, non est veneris properanda voluptas,</l>
					          <l n="718" rend="indent">Sed sensim tarda prolicienda mora.</l>
					          <l n="719">Cum loca reppereris, quae tangi femina gaudet,</l>
					          <l n="720" rend="indent">Non obstet, tangas quo minus illa, pudor.</l>
					          <l n="721">Aspicies oculos tremulo fulgore micantes,</l>
					          <l n="722" rend="indent">Ut sol a liquida saepe refulget aqua.</l>
					          <l n="723">Accedent questus, accedet amabile murmur,</l>
					          <l n="724" rend="indent">Et dulces gemitus aptaque verba ioco.</l>
					          <l n="725">Sed neque tu dominam velis maioribus usus</l>
					          <l n="726" rend="indent">Desere, nec cursus anteat illa tuos;</l>
					          <l n="727">Ad metam properate simul: tum plena voluptas,</l>
					          <l n="728" rend="indent">Cum pariter victi femina virque iacent.</l>
					          <l n="729">Hic tibi versandus tenor est, cum libera dantur</l>
					          <l n="730" rend="indent">Otia, furtivum nec timor urget opus.</l>
					          <l n="731">Cum mora non tuta est, totis incumbere remis</l>
					          <l n="732" rend="indent">Utile, et admisso subdere calcar equo. <milestone ed="p" n="733" rend="indent" unit="carte"/>
               </l>
					          <l n="733">Finis adest operi: palmam date, grata iuventus,</l>
					          <l n="734" rend="indent">Sertaque odoratae myrtea ferte comae.</l>
					          <l n="735">Quantus apud Danaos Podalirius arte medendi,</l>
					          <l n="736" rend="indent">Aeacides dextra, pectore Nestor erat, </l>
					          <l n="737">Quantus erat Calchas extis, Telamonius armis,</l>
					          <l n="738" rend="indent">Automedon curru, tantus amator ego.</l>
					          <l n="739">Me vatem celebrate, viri, mihi dicite laudes,</l>
					          <l n="740" rend="indent">Cantetur toto nomen in orbe meum.</l>
					          <l n="741">Arma dedi vobis: dederat Vulcanus Achilli;</l>
					          <l n="742" rend="indent">Vincite muneribus, vicit ut ille, datis.</l>
					          <l n="743">Sed quicumque meo superarit Amazona ferro,</l>
					          <l n="744" rend="indent">Inscribat spoliis 'Naso magister erat.'</l>
					          <l n="745">Ecce, rogant tenerae, sibi dem praecepta, puellae:</l>
					          <l n="746" rend="indent">Vos eritis chartae proxima cura meae! </l>
				        </div>
				        <div type="textpart" subtype="book" n="3">
					          <head>Liber tertius</head>
					          <l n="1">Arma dedi Danais in Amazonas; arma supersunt,</l>
					          <l n="2" rend="indent">Quae tibi dem et turmae, Penthesilea, tuae.</l>
					          <l n="3">Ite in bella pares; vincant, quibus alma Dione</l>
					          <l n="4" rend="indent">Faverit et toto qui volat orbe puer.</l>
					          <l n="5">Non erat armatis aequum concurrere nudas;</l>
					          <l n="6" rend="indent">Sic etiam vobis vincere turpe, viri.</l>
					          <l n="7">Dixerit e multis aliquis 'quid virus in angues</l>
					          <l n="8" rend="indent">Adicis, et rabidae tradis ovile lupae?'</l>
					          <l n="9">Parcite paucarum diffundere crimen in omnes;</l>
					          <l n="10" rend="indent">Spectetur meritis quaeque puella suis.</l>
					          <l n="11">Si minor Atrides Helenen, Helenesque sororem</l>
					          <l n="12" rend="indent">Quo premat Atrides crimine maior habet,</l>
					          <l n="13">Si scelere Oeclides Talaioniae Eriphylae</l>
					          <l n="14" rend="indent">Vivus et in vivis ad Styga venit equis,</l>
					          <l n="15">Est pia Penelope lustris errante duobus</l>
					          <l n="16" rend="indent">Et totidem lustris bella gerente viro.</l>
					          <l n="17">Respice Phylaciden et quae comes isse marito</l>
					          <l n="18" rend="indent">Fertur et ante annos occubuisse suos.</l>
					          <l n="19">Fata Pheretiadae coniunx Pagasaea redemit:</l>
					          <l n="20" rend="indent">Proque viro est uxor funere lata viri.</l>
					          <l n="21">'Accipe me, Capaneu! cineres miscebimus' inquit</l>
					          <l n="22" rend="indent">Iphias, in medios desiluitque rogos.</l>
					          <l n="23">Ipsa quoque et cultu est et nomine femina Virtus:</l>
					          <l n="24" rend="indent">Non mirum, populo si placet illa suo. </l>
					          <l n="25">Nec tamen hae mentes nostra poscuntur ab arte:</l>
					          <l n="26" rend="indent">Conveniunt cumbae vela minora meae.</l>
					          <l n="27">Nil nisi lascivi per me discuntur amores;</l>
					          <l n="28" rend="indent">Femina praecipiam quo sit amanda modo.</l>
					          <l n="29">Femina nec flammas nec saevos excutit arcus;</l>
					          <l n="30" rend="indent">Parcius haec video tela nocere viris.</l>
					          <l n="31">Saepe viri fallunt: tenerae non saepe puellae,</l>
					          <l n="32" rend="indent">Paucaque, si quaeras, crimina fraudis habent.</l>
					          <l n="33">Phasida iam matrem fallax dimisit Iason:</l>
					          <l n="34" rend="indent">Venit in Aesonios altera nupta sinus.</l>
					          <l n="35">Quantum in te, Theseu, volucres Ariadna marinas</l>
					          <l n="36" rend="indent">Pavit, in ignoto sola relicta loco!</l>
					          <l n="37">Quaere, novem cur una viae dicantur, et audi</l>
					          <l n="38" rend="indent">Depositis silvas Phyllida flesse comis.</l>
					          <l n="39">Et famam pietatis habet, tamen hospes et ensem</l>
					          <l n="40" rend="indent">Praebuit et causam mortis, Elissa, tuae.</l>
					          <l n="41">Quid vos perdiderit, dicam? nescistis amare:</l>
					          <l n="42" rend="indent">Defuit ars vobis; arte perennat amor. <milestone ed="p" n="43" rend="indent" unit="carte"/>
               </l>
					          <l n="43">Nunc quoque nescirent: sed me Cytherea docere</l>
					          <l n="44" rend="indent">Iussit, et ante oculos constitit ipsa meos.</l>
					          <l n="45">Tum mihi 'Quid miserae' dixit 'meruere puellae?</l>
					          <l n="46" rend="indent">Traditur armatis vulgus inerme viris.</l>
					          <l n="47">Illos artifices gemini fecere libelli:</l>
					          <l n="48" rend="indent">Haec quoque pars monitis erudienda tuis.</l>
					          <l n="49">Probra Therapnaeae qui dixerat ante maritae,</l>
					          <l n="50" rend="indent">Mox cecinit laudes prosperiore lyra.</l>
					          <l n="51">Si bene te novi (cultas ne laede puellas!)</l>
					          <l n="52" rend="indent">Gratia, dum vives, ista petenda tibi est.' </l>
					          <l n="53">Dixit, et e myrto (myrto nam vincta capillos</l>
					          <l n="54" rend="indent">Constiterat) folium granaque pauca dedit;</l>
					          <l n="55">Sensimus acceptis numen quoque: purior aether</l>
					          <l n="56" rend="indent">Fulsit, et e toto pectore cessit onus.</l>
					          <l n="57">Dum facit ingenium, petite hinc praecepta, puellae,</l>
					          <l n="58" rend="indent">Quas pudor et leges et sua iura sinunt.</l>
					          <l n="59">Venturae memores iam nunc estote senectae:</l>
					          <l n="60" rend="indent">Sic nullum vobis tempus abibit iners.</l>
					          <l n="61">Dum licet, et vernos etiamnum educitis annos,</l>
					          <l n="62" rend="indent">Ludite: eunt anni more fluentis aquae;</l>
					          <l n="63">Nec quae praeteriit, iterum revocabitur unda,</l>
					          <l n="64" rend="indent">Nec quae praeteriit, hora redire potest.</l>
					          <l n="65">Utendum est aetate: cito pede labitur aetas,</l>
					          <l n="66" rend="indent">Nec bona tam sequitur, quam bona prima fuit.</l>
					          <l n="67">Hos ego, qui canent, frutices violaria vidi:</l>
					          <l n="68" rend="indent">Hac mihi de spina grata corona data est.</l>
					          <l n="69">Tempus erit, quo tu, quae nunc excludis amantes,</l>
					          <l n="70" rend="indent">Frigida deserta nocte iacebis anus,</l>
					          <l n="71">Nec tua frangetur nocturna ianua rixa,</l>
					          <l n="72" rend="indent">Sparsa nec invenies limina mane rosa.</l>
					          <l n="73">Quam cito (me miserum!) laxantur corpora rugis,</l>
					          <l n="74" rend="indent">Et perit in nitido qui fuit ore color.</l>
					          <l n="75">Quasque fuisse tibi canas a virgine iuras,</l>
					          <l n="76" rend="indent">Spargentur subito per caput omne comae.</l>
					          <l n="77">Anguibus exuitur tenui cum pelle vetustas,</l>
					          <l n="78" rend="indent">Nec faciunt cervos cornua iacta senes:</l>
					          <l n="79">Nostra sine auxilio fugiunt bona; carpite florem,</l>
					          <l n="80" rend="indent">Qui, nisi carptus erit, turpiter ipse cadet.</l>
					          <l n="81">Adde, quod et partus faciunt breviora iuventae</l>
					          <l n="82" rend="indent">Tempora: continua messe senescit ager. </l>
					          <l n="83">Latmius Endymion non est tibi, Luna, rubori,</l>
					          <l n="84" rend="indent">Nec Cephalus roseae praeda pudenda deae.</l>
					          <l n="85">Ut Veneri, quem luget adhuc, donetur Adonis:</l>
					          <l n="86" rend="indent">Unde habet Aenean Harmoniamque suos?</l>
					          <l n="87">Ite per exemplum, genus o mortale, dearum,</l>
					          <l n="88" rend="indent">Gaudia nec cupidis vestra negate viris.</l>
					          <l n="89">Ut iam decipiant, quid perditis? omnia constant;</l>
					          <l n="90" rend="indent">Mille licet sumant, deperit inde nihil.</l>
					          <l n="91">Conteritur ferrum, silices tenuantur ab usu:</l>
					          <l n="92" rend="indent">Sufficit et damni pars caret illa metu.</l>
					          <l n="93">Quis vetet adposito lumen de lumine sumi?</l>
					          <l n="94" rend="indent">Quisve cavo vastas in mare servet aquas?</l>
					          <l n="95">Et tamen ulla viro mulier 'non expedit' inquit?</l>
					          <l n="96" rend="indent">Quid, nisi quam sumes, dic mihi, perdis aquam?</l>
					          <l n="97">Nec vos prostituit mea vox, sed vana timere</l>
					          <l n="98" rend="indent">Damna vetat: damnis munera vestra carent.</l>
					          <l n="99">Sed me flaminibus venti maioris iturum,</l>
					          <l n="100" rend="indent">Dum sumus in portu, provehat aura levis. <milestone ed="p" n="101" rend="indent" unit="carte"/>
               </l>
					          <l n="101">Ordior a cultu; cultis bene Liber ab uvis</l>
					          <l n="102" rend="indent">Provenit, et culto stat seges alta solo.</l>
					          <l n="103">Forma dei munus: forma quota quaeque superbit?</l>
					          <l n="104" rend="indent">Pars vestrum tali munere magna caret.</l>
					          <l n="105">Cura dabit faciem; facies neglecta peribit,</l>
					          <l n="106" rend="indent">Idaliae similis sit licet illa deae.</l>
					          <l n="107">Corpora si veteres non sic coluere puellae,</l>
					          <l n="108" rend="indent">Nec veteres cultos sic habuere viros;</l>
					          <l n="109">Si fuit Andromache tunicas induta valentes,</l>
					          <l n="110" rend="indent">Quid mirum? duri militis uxor erat.</l>
					          <l n="111">Scilicet Aiaci coniunx ornata venires,</l>
					          <l n="112" rend="indent">Cui tegumen septem terga fuere boum? </l>
					          <l n="113">Simplicitas rudis ante fuit: nunc aurea Roma est,</l>
					          <l n="114" rend="indent">Et domiti magnas possidet orbis opes.</l>
					          <l n="115">Aspice quae nunc sunt Capitolia, quaeque fuerunt:</l>
					          <l n="116" rend="indent">Alterius dices illa fuisse Iovis.</l>
					          <l n="117">Curia, concilio quae nunc dignissima tanto,</l>
					          <l n="118" rend="indent">De stipula Tatio regna tenente fuit.</l>
					          <l n="119">Quae nunc sub Phoebo ducibusque Palatia fulgent,</l>
					          <l n="120" rend="indent">Quid nisi araturis pascua bubus erant?</l>
					          <l n="121">Prisca iuvent alios: ego me nunc denique natum</l>
					          <l n="122" rend="indent">Gratulor: haec aetas moribus apta meis.</l>
					          <l n="123">Non quia nunc terrae lentum subducitur aurum,</l>
					          <l n="124" rend="indent">Lectaque diverso litore concha venit:</l>
					          <l n="125">Nec quia decrescunt effosso marmore montes,</l>
					          <l n="126" rend="indent">Nec quia caeruleae mole fugantur aquae:</l>
					          <l n="127">Sed quia cultus adest, nec nostros mansit in annos</l>
					          <l n="128" rend="indent">Rusticitas, priscis illa superstes avis.</l>
					          <l n="129">Vos quoque nec caris aures onerate lapillis,</l>
					          <l n="130" rend="indent">Quos legit in viridi decolor Indus aqua,</l>
					          <l n="131">Nec prodite graves insuto vestibus auro,</l>
					          <l n="132" rend="indent">Per quas nos petitis, saepe fugatis, opes.</l>
					          <l n="133">Munditiis capimur: non sint sine lege capilli:</l>
					          <l n="134" rend="indent">Admotae formam dantque negantque manus.</l>
					          <l n="135">Nec genus ornatus unum est: quod quamque decebit</l>
					          <l n="136" rend="indent">Eligat, et speculum consulate ante suum.</l>
					          <l n="137">Longa probat facies capitis discrimina puri:</l>
					          <l n="138" rend="indent">Sic erat ornatis Laodamia comis.</l>
					          <l n="139">Exiguum summa nodum sibi fronte relinqui,</l>
					          <l n="140" rend="indent">Ut pateant aures, ora rotunda volunt. </l>
					          <l n="141">Alterius crines umero iactentur utroque:</l>
					          <l n="142" rend="indent">Talis es adsumpta, Phoebe canore, lyra.</l>
					          <l n="143">Altera succinctae religetur more Dianae,</l>
					          <l n="144" rend="indent">Ut solet, attonitas cum petit illa feras.</l>
					          <l n="145">Huic decet inflatos laxe iacuisse capillos:</l>
					          <l n="146" rend="indent">Illa sit adstrictis impedienda comis;</l>
					          <l n="147">Hanc placet ornari testudine Cyllenea:</l>
					          <l n="148" rend="indent">Sustineat similes fluctibus illa sinus.</l>
					          <l n="149">Sed neque ramosa numerabis in ilice glandes,</l>
					          <l n="150" rend="indent">Nec quot apes Hyblae, nec quot in Alpe ferae,</l>
					          <l n="151">Nec mihi tot positus numero conprendere fas est:</l>
					          <l n="152" rend="indent">Adicit ornatus proxima quaeque dies.</l>
					          <l n="153">Et neglecta decet multas coma; saepe iacere</l>
					          <l n="154" rend="indent">Hesternam credas; illa repexa modo est.</l>
					          <l n="155">Ars casum simulat; sic capta vidit ut urbe</l>
					          <l n="156" rend="indent">Alcides Iolen, 'hanc ego' dixit 'amo.'</l>
					          <l n="157">Talem te Bacchus Satyris clamantibus euhoe</l>
					          <l n="158" rend="indent">Sustulit in currus, Cnosi relicta, suos. <milestone ed="p" n="159" rend="indent" unit="carte"/>
               </l>
					          <l n="159">O quantum indulget vestro natura decori,</l>
					          <l n="160" rend="indent">Quarum sunt multis damna pianda modis!</l>
					          <l n="161">Nos male detegimur, raptique aetate capilli,</l>
					          <l n="162" rend="indent">Ut Borea frondes excutiente, cadunt.</l>
					          <l n="163">Femina canitiem Germanis inficit herbis,</l>
					          <l n="164" rend="indent">Et melior vero quaeritur arte color:</l>
					          <l n="165">Femina procedit densissima crinibus emptis,</l>
					          <l n="166" rend="indent">Proque suis alios efficit aere suos.</l>
					          <l n="167">Nec rubor est emisse; palam venire videmus</l>
					          <l n="168" rend="indent">Herculis ante oculos virgineumque chorum. </l>
					          <l n="169">Quid de veste loquar? Nec vos, segmenta, requiro</l>
					          <l n="170" rend="indent">Nec te, quae Tyrio murice, lana, rubes.</l>
					          <l n="171">Cum tot prodierint pretio leviore colores,</l>
					          <l n="172" rend="indent">Quis furor est census corpore ferre suos!</l>
					          <l n="173">Aëris, ecce, color, tum cum sine nubibus aër,</l>
					          <l n="174" rend="indent">Nec tepidus pluvias concitat auster aquas:</l>
					          <l n="175">Ecce, tibi similis, quae quondam Phrixon et Hellen</l>
					          <l n="176" rend="indent">Diceris Inois eripuisse dolis;</l>
					          <l n="177">Hic undas imitatur, habet quoque nomen ab undis:</l>
					          <l n="178" rend="indent">Crediderim nymphas hac ego veste tegi.</l>
					          <l n="179">Ille crocum simulat: croceo velatur amictu,</l>
					          <l n="180" rend="indent">Roscida luciferos cum dea iungit equos:</l>
					          <l n="181">Hic Paphias myrtos, hic purpureas amethystos,</l>
					          <l n="182" rend="indent">Albentesve rosas, Threïciamve gruem;</l>
					          <l n="183">Nec glandes, Amarylli, tuae, nec amygdala desunt;</l>
					          <l n="184" rend="indent">Et sua velleribus nomina cera dedit.</l>
					          <l n="185">Quot nova terra parit flores, cum vere tepenti</l>
					          <l n="186" rend="indent">Vitis agit gemmas pigraque fugit hiemps,</l>
					          <l n="187">Lana tot aut plures sucos bibit; elige certos:</l>
					          <l n="188" rend="indent">Nam non conveniens omnibus omnis erit.</l>
					          <l n="189">Pulla decent niveas: Briseïda pulla decebant:</l>
					          <l n="190" rend="indent">Cum rapta est, pulla tum quoque veste fuit.</l>
					          <l n="191">Alba decent fuscas: albis, Cepheï, placebas:</l>
					          <l n="192" rend="indent">Sic tibi vestitae pressa Seriphos erat.</l>
					          <l n="193">Quam paene admonui, ne trux caper iret in alas,</l>
					          <l n="194" rend="indent">Neve forent duris aspera crura pilis! </l>
					          <l n="195">Sed non Caucasea doceo de rupe puellas,</l>
					          <l n="196" rend="indent">Quaeque bibant undas, Myse Caice, tuas.</l>
					          <l n="197">Quid si praecipiam ne fuscet inertia dentes,</l>
					          <l n="198" rend="indent">Oraque suscepta mane laventur aqua?</l>
					          <l n="199">Scitis et inducta candorem quaerere creta:</l>
					          <l n="200" rend="indent">Sanguine quae vero non rubet, arte rubet.</l>
					          <l n="201">Arte supercilii confinia nuda repletis,</l>
					          <l n="202" rend="indent">Parvaque sinceras velat aluta genas.</l>
					          <l n="203">Nec pudor est oculos tenui signare favilla,</l>
					          <l n="204" rend="indent">Vel prope te nato, lucide Cydne, croco. <milestone ed="p" n="205" rend="indent" unit="carte"/>
               </l>
					          <l n="205">Est mihi, quo dixi vestrae medicamina formae,</l>
					          <l n="206" rend="indent">Parvus, sed cura grande, libellus, opus;</l>
					          <l n="207">Hinc quoque praesidium laesae petitote figurae;</l>
					          <l n="208" rend="indent">Non est pro vestris ars mea rebus iners.</l>
					          <l n="209">Non tamen expositas mensa deprendat amator</l>
					          <l n="210" rend="indent">Pyxidas: ars faciem dissimulata iuvat.</l>
					          <l n="211">Quem non offendat toto faex inlita vultu,</l>
					          <l n="212" rend="indent">Cum fluit in tepidos pondere lapsa sinus?</l>
					          <l n="213">Oesypa quid redolent? quamvis mittatur Athenis</l>
					          <l n="214" rend="indent">Demptus ab inmundo vellere sucus ovis.</l>
					          <l n="215">Nec coram mixtas cervae sumpsisse medullas,</l>
					          <l n="216" rend="indent">Nec coram dentes defricuisse probem;</l>
					          <l n="217">Ista dabunt formam, sed erunt deformia visu:</l>
					          <l n="218" rend="indent">Multaque, dum fiunt, turpia, facta placent;</l>
					          <l n="219">Quae nunc nomen habent operosi signa Myronis</l>
					          <l n="220" rend="indent">Pondus iners quondam duraque massa fuit; </l>
					          <l n="221">Anulus ut fiat, primo conliditur aurum;</l>
					          <l n="222" rend="indent">Quas geritis vestis, sordida lana fuit;</l>
					          <l n="223">Cum fieret, lapis asper erat: nunc, nobile signum,</l>
					          <l n="224" rend="indent">Nuda Venus madidas exprimit imbre comas.</l>
					          <l n="225">Tu quoque dum coleris, nos te dormire putemus;</l>
					          <l n="226" rend="indent">Aptius a summa conspiciere manu.</l>
					          <l n="227">Cur mihi nota tuo causa est candoris in ore?</l>
					          <l n="228" rend="indent">Claude forem thalami! quid rude prodis opus?</l>
					          <l n="229">Multa viros nescire decet; pars maxima rerum</l>
					          <l n="230" rend="indent">Offendat, si non interiora tegas.</l>
					          <l n="231">Aurea quae splendent ornato signa theatro,</l>
					          <l n="232" rend="indent">Inspice, contemnes: brattea ligna tegit;</l>
					          <l n="233">Sed neque ad illa licet populo, nisi facta, venire,</l>
					          <l n="234" rend="indent">Nec nisi summotis forma paranda viris.</l>
					          <l n="235">At non pectendos coram praebere capillos,</l>
					          <l n="236" rend="indent">Ut iaceant fusi per tua terga, veto.</l>
					          <l n="237">Illo praecipue ne sis morosa caveto</l>
					          <l n="238" rend="indent">Tempore, nec lapsas saepe resolve comas.</l>
					          <l n="239">Tuta sit ornatrix; odi, quae sauciat ora</l>
					          <l n="240" rend="indent">Unguibus et rapta brachia figit acu.</l>
					          <l n="241">Devovet, ut tangit, dominae caput illa, simulque</l>
					          <l n="242" rend="indent">Plorat in invisas sanguinolenta comas.</l>
					          <l n="243">Quae male crinita est, custodem in limine ponat,</l>
					          <l n="244" rend="indent">Orneturve Bonae semper in aede deae.</l>
					          <l n="245">Dictus eram subito cuidam venisse puellae:</l>
					          <l n="246" rend="indent">Turbida perversas induit illa comas.</l>
					          <l n="247">Hostibus eveniat tam foedi causa pudoris,</l>
					          <l n="248" rend="indent">Inque nurus Parthas dedecus illud eat.</l>
					          <l n="249">Turpe pecus mutilum, turpis sine gramine campus,</l>
					          <l n="250" rend="indent">Et sine fronde frutex, et sine crine caput. </l>
					          <l n="251">Non mihi venistis, Semele Ledeve, docendae,</l>
					          <l n="252" rend="indent">Perque fretum falso, Sidoni, vecta bove,</l>
					          <l n="253">Aut Helene, quam non stulte, Menelaë, reposcis,</l>
					          <l n="254" rend="indent">Tu quoque non stulte, Troice raptor, habes;</l>
					          <l n="255">Turba docenda venit, pulchrae turpesque puellae:</l>
					          <l n="256" rend="indent">Pluraque sunt semper deteriora bonis. <milestone ed="p" n="257" rend="indent" unit="carte"/>
               </l>
					          <l n="257">Formosae non artis opem praeceptaque quaerunt:</l>
					          <l n="258" rend="indent">Est illis sua dos, forma sine arte potens;</l>
					          <l n="259">Cum mare compositum est, securus navita cessat:</l>
					          <l n="260" rend="indent">Cum tumet, auxiliis adsidet ille suis.</l>
					          <l n="261">Rara tamen mendo facies caret: occule mendas,</l>
					          <l n="262" rend="indent">Quaque potes vitium corporis abde tui.</l>
					          <l n="263">Si brevis es, sedeas, ne stans videare sedere:</l>
					          <l n="264" rend="indent">Inque tuo iaceas quantulacumque toro;</l>
					          <l n="265">Hic quoque, ne possit fieri mensura cubantis,</l>
					          <l n="266" rend="indent">Iniecta lateant fac tibi veste pedes.</l>
					          <l n="267">Quae nimium gracilis, pleno velamina filo</l>
					          <l n="268" rend="indent">Sumat, et ex umeris laxus amictus eat.</l>
					          <l n="269">Pallida purpureis spargat sua corpora virgis,</l>
					          <l n="270" rend="indent">Nigrior ad Pharii confuge piscis opem.</l>
					          <l n="271">Pes malus in nivea semper celetur aluta:</l>
					          <l n="272" rend="indent">Arida nec vinclis crura resolve suis.</l>
					          <l n="273">Conveniunt tenues scapulis analemptrides altis:</l>
					          <l n="274" rend="indent">Angustum circa fascia pectus eat.</l>
					          <l n="275">Exiguo signet gestu, quodcumque loquetur,</l>
					          <l n="276" rend="indent">Cui digiti pingues et scaber unguis erit.</l>
					          <l n="277">Cui gravis oris odor numquam ieiuna loquatur,</l>
					          <l n="278" rend="indent">Et semper spatio distet ab ore viri.</l>
					          <l n="279">Si niger aut ingens aut non erit ordine natus</l>
					          <l n="280" rend="indent">Dens tibi, ridendo maxima damna feres. </l>
					          <l n="281">Quis credat? discunt etiam ridere puellae,</l>
					          <l n="282" rend="indent">Quaeritur aque illis hac quoque parte decor.</l>
					          <l n="283">Sint modici rictus, parvaeque utrimque lacunae,</l>
					          <l n="284" rend="indent">Et summos dentes ima labella tegant.</l>
					          <l n="285">Nec sua perpetuo contendant ilia risu,</l>
					          <l n="286" rend="indent">Sed leve nescio quid femineumque sonent.</l>
					          <l n="287">Est, quae perverso distorqueat ora cachinno:</l>
					          <l n="288" rend="indent">Risu concussa est altera, flere putes.</l>
					          <l n="289">Illa sonat raucum quiddam atque inamabile ridet,</l>
					          <l n="290" rend="indent">Ut rudit a scabra turpis asella mola.</l>
					          <l n="291">Quo non ars penetrat? discunt lacrimare decenter,</l>
					          <l n="292" rend="indent">Quoque volunt plorant tempore, quoque modo.</l>
					          <l n="293">Quid, cum legitima fraudatur littera voce,</l>
					          <l n="294" rend="indent">Blaesaque fit iusso lingua coacta sono?</l>
					          <l n="295">In vitio decor est: quaerunt male reddere verba;</l>
					          <l n="296" rend="indent">Discunt posse minus, quam potuere, loqui.</l>
					          <l n="297">Omnibus his, quoniam prosunt, inpendite curam:</l>
					          <l n="298" rend="indent">Discite femineo corpora ferre gradu.</l>
					          <l n="299">Est et in incessu pars non temnenda decoris:</l>
					          <l n="300" rend="indent">Allicit ignotos ille fugatque viros.</l>
					          <l n="301">Haec movet arte latus, tunicisque fluentibus auras</l>
					          <l n="302" rend="indent">Accipit, expensos fertque superba pedes:</l>
					          <l n="303">Illa velut coniunx Umbri rubicunda mariti</l>
					          <l n="304" rend="indent">Ambulat, ingentes varica fertque gradus.</l>
					          <l n="305">Sed sit, ut in multis, modus hic quoque: rusticus alter</l>
					          <l n="306" rend="indent">Motus, concesso mollior alter erit.</l>
					          <l n="307">Pars umeri tamen ima tui, pars summa lacerti</l>
					          <l n="308" rend="indent">Nuda sit, a laeva conspicienda manu.</l>
					          <l n="309">Hoc vos praecipue, niveae, decet: hoc ubi vidi,</l>
					          <l n="310" rend="indent">Oscula ferre umero, qua patet usque, libet.
							<milestone ed="p" n="311" rend="indent" unit="carte"/>
               </l>
					          <l n="311">Monstra maris Sirenes erant, quae voce canora</l>
					          <l n="312" rend="indent">Quamlibet admissas detinuere rates.</l>
					          <l n="313">His sua Sisyphides auditis paene resolvit</l>
					          <l n="314" rend="indent">Corpora, nam sociis inlita cera fuit.</l>
					          <l n="315">Res est blanda canor: discant cantare puellae:</l>
					          <l n="316" rend="indent">Pro facie multis vox sua lena fuit.</l>
					          <l n="317">Et modo marmoreis referant audita theatris,</l>
					          <l n="318" rend="indent">Et modo Niliacis carmina lusa modis.</l>
					          <l n="319">Nec plectrum dextra, citharam tenuisse sinistra</l>
					          <l n="320" rend="indent">Nesciat arbitrio femina docta meo.</l>
					          <l n="321">Saxa ferasque lyra movit Rhodopeïus Orpheus,</l>
					          <l n="322" rend="indent">Tartareosque lacus tergeminumque canem.</l>
					          <l n="323">Saxa tuo cantu, vindex iustissime matris,</l>
					          <l n="324" rend="indent">Fecerunt muros officiosa novos.</l>
					          <l n="325">Quamvis mutus erat, voci favisse putatur</l>
					          <l n="326" rend="indent">Piscis, Arioniae fabula nota lyrae.</l>
					          <l n="327">Disce etiam duplici genialia nablia palma</l>
					          <l n="328" rend="indent">Verrere: conveniunt dulcibus illa iocis.</l>
					          <l n="329">Sit tibi Callimachi, sit Coi nota poetae,</l>
					          <l n="330" rend="indent">Sit quoque vinosi Teïa Musa senis;</l>
					          <l n="331">Nota sit et Sappho (quid enim lascivius illa?),</l>
					          <l n="332" rend="indent">Cuive pater vafri luditur arte Getae.</l>
					          <l n="333">Et teneri possis carmen legisse Properti,</l>
					          <l n="334" rend="indent">Sive aliquid Galli, sive, Tibulle, tuum:</l>
					          <l n="335">Dictaque Varroni fulvis insignia villis</l>
					          <l n="336" rend="indent">Vellera, germanae, Phrixe, querenda tuae: </l>
					          <l n="337">Et profugum Aenean, altae primordia Romae,</l>
					          <l n="338" rend="indent">Quo nullum Latio clarius extat opus.</l>
					          <l n="339">Forsitan et nostrum nomen miscebitur istis,</l>
					          <l n="340" rend="indent">Nec mea Lethaeis scripta dabuntur aquis:</l>
					          <l n="341">Atque aliquis dicet 'nostri lege culta magistri</l>
					          <l n="342" rend="indent">Carmina, quis partes instruit ille duas:</l>
					          <l n="343">Deve tribus libris, titulus quos signat Amorum,</l>
					          <l n="344" rend="indent">Elige, quod docili molliter ore legas:</l>
					          <l n="345">Vel tibi composita cantetur Epistola voce:</l>
					          <l n="346" rend="indent">Ignotum hoc aliis ille novavit opus.'</l>
					          <l n="347">O ita, Phoebe, velis! ita vos, pia numina vatum,</l>
					          <l n="348" rend="indent">Insignis cornu Bacche, novemque deae!</l>
					          <l n="349">Quis dubitet, quin scire velim saltare puellam,</l>
					          <l n="350" rend="indent">Ut moveat posito brachia iussa mero?</l>
					          <l n="351">Artifices lateris, scenae spectacula, amantur:</l>
					          <l n="352" rend="indent">Tantum mobilitas illa decoris habet. <milestone ed="p" n="353" rend="indent" unit="carte"/>
               </l>
					          <l n="353">Parva monere pudet, talorum dicere iactus</l>
					          <l n="354" rend="indent">Ut sciat, et vires, tessera missa, tuas:</l>
					          <l n="355">Et modo tres iactet numeros, modo cogitet, apte</l>
					          <l n="356" rend="indent">Quam subeat partem callida, quamque vocet.</l>
					          <l n="357">Cautaque non stulte latronum proelia ludat,</l>
					          <l n="358" rend="indent">Unus cum gemino calculus hoste perit, </l>
					          <l n="359">Bellatorque sua prensus sine compare bellat,</l>
					          <l n="360" rend="indent">Aemulus et coeptum saepe recurrit iter.</l>
					          <l n="361">Reticuloque pilae leves fundantur aperto,</l>
					          <l n="362" rend="indent">Nec, nisi quam tolles, ulla movenda pila est.</l>
					          <l n="363">Est genus, in totidem tenui ratione redactum</l>
					          <l n="364" rend="indent">Scriptula, quot menses lubricus annus habet:</l>
					          <l n="365">Parva tabella capit ternos utrimque lapillos,</l>
					          <l n="366" rend="indent">In qua vicisse est continuasse suos.</l>
					          <l n="367">Mille facesse iocos; turpe est nescire puellam</l>
					          <l n="368" rend="indent">Ludere: ludendo saepe paratur amor.</l>
					          <l n="369">Sed minimus labor est sapienter iactibus uti:</l>
					          <l n="370" rend="indent">Maius opus mores composuisse suos.</l>
					          <l n="371">Tum sumus incauti, studioque aperimur in ipso,</l>
					          <l n="372" rend="indent">Nudaque per lusus pectora nostra patent;</l>
					          <l n="373">Ira subit, deforme malum, lucrique cupido,</l>
					          <l n="374" rend="indent">Iurgiaque et rixae sollicitusque dolor:</l>
					          <l n="375">Crimina dicuntur, resonat clamoribus aether,</l>
					          <l n="376" rend="indent">Invocat iratos et sibi quisque deos:</l>
					          <l n="377">Nulla fides, tabulaeque novae per vota petuntur;</l>
					          <l n="378" rend="indent">Et lacrimis vidi saepe madere genas.</l>
					          <l n="379">Iuppiter a vobis tam turpia crimina pellat,</l>
					          <l n="380" rend="indent">In quibus est ulli cura placere viro.</l>
					          <l n="381">Hos ignava iocos tribuit natura puellis;</l>
					          <l n="382" rend="indent">Materia ludunt uberiore viri.</l>
					          <l n="383">Sunt illis celeresque pilae iaculumque trochique</l>
					          <l n="384" rend="indent">Armaque et in gyros ire coactus equus.</l>
					          <l n="385">Nec vos Campus habet, nec vos gelidissima Virgo,</l>
					          <l n="386" rend="indent">Nec Tuscus placida devehit amnis aqua. </l>
					          <l n="387">At licet et prodest Pompeias ire per umbras,</l>
					          <l n="388" rend="indent">Virginis aetheriis cum caput ardet equis;</l>
					          <l n="389">Visite laurigero sacrata Palatia Phoebo:</l>
					          <l n="390" rend="indent">Ille Paraetonicas mersit in alta rates;</l>
					          <l n="391">Quaeque soror coniunxque ducis monimenta pararunt,</l>
					          <l n="392" rend="indent">Navalique gener cinctus honore caput;</l>
					          <l n="393">Visite turicremas vaccae Memphitidos aras,</l>
					          <l n="394" rend="indent">Visite conspicuis terna theatra locis;</l>
					          <l n="395">Spectentur tepido maculosae sanguine harenae,</l>
					          <l n="396" rend="indent">Metaque ferventi circueunda rota.</l>
					          <l n="397">Quod latet, ignotum est: ignoti nulla cupido:</l>
					          <l n="398" rend="indent">Fructus abest, facies cum bona teste caret.</l>
					          <l n="399">Tu licet et Thamyram superes et Amoebea cantu,</l>
					          <l n="400" rend="indent">Non erit ignotae gratia magna lyrae.</l>
					          <l n="401">Si Venerem Cous nusquam posuisset Apelles,</l>
					          <l n="402" rend="indent">Mersa sub aequoreis illa lateret aquis.</l>
					          <l n="403">Quid petitur sacris, nisi tantum fama, poetis?</l>
					          <l n="404" rend="indent">Hoc votum nostri summa laboris habet.</l>
					          <l n="405">Cura deum fuerant olim regumque poetae:</l>
					          <l n="406" rend="indent">Praemiaque antiqui magna tulere chori.</l>
					          <l n="407">Sanctaque maiestas et erat venerabile nomen</l>
					          <l n="408" rend="indent">Vatibus, et largae saepe dabantur opes. </l>
					          <l n="409">Ennius emeruit, Calabris in montibus ortus,</l>
					          <l n="410" rend="indent">Contiguus poni, Scipio magne, tibi.</l>
					          <l n="411">Nunc ederae sine honore iacent, operataque doctis</l>
					          <l n="412" rend="indent">Cura vigil Musis nomen inertis habet.</l>
					          <l n="413">Sed famae vigilare iuvat: quis nosset Homerum,</l>
					          <l n="414" rend="indent">Ilias aeternum si latuisset opus? <milestone ed="p" n="415" rend="indent" unit="carte"/>
               </l>
					          <l n="415">Quis Danaën nosset, si semper clusa fuisset,</l>
					          <l n="416" rend="indent">Inque sua turri perlatuisset anus?</l>
					          <l n="417">Utilis est vobis, formosae, turba, puellae.</l>
					          <l n="418" rend="indent">Saepe vagos ultra limina ferte pedes.</l>
					          <l n="419">Ad multas lupa tendit oves, praedetur ut unam,</l>
					          <l n="420" rend="indent">Et Iovis in multas devolat ales aves.</l>
					          <l n="421">Se quoque det populo mulier speciosa videndam:</l>
					          <l n="422" rend="indent">Quem trahat, e multis forsitan unus erit.</l>
					          <l n="423">Omnibus illa locis maneat studiosa placendi,</l>
					          <l n="424" rend="indent">Et curam tota mente decoris agat.</l>
					          <l n="425">Casus ubique valet; semper tibi pendeat hamus:</l>
					          <l n="426" rend="indent">Quo minime credas gurgite, piscis erit.</l>
					          <l n="427">Saepe canes frustra nemorosis montibus errant,</l>
					          <l n="428" rend="indent">Inque plagam nullo cervus agente venit.</l>
					          <l n="429">Quid minus Andromedae fuerat sperare revinctae,</l>
					          <l n="430" rend="indent">Quam lacrimas ulli posse placere suas?</l>
					          <l n="431">Funere saepe viri vir quaeritur; ire solutis</l>
					          <l n="432" rend="indent">Crinibus et fletus non tenuisse decet.</l>
					          <l n="433">Sed vitate viros cultum formamque professos,</l>
					          <l n="434" rend="indent">Quique suas ponunt in statione comas.</l>
					          <l n="435">Quae vobis dicunt, dixerunt mille puellis:</l>
					          <l n="436" rend="indent">Errat et in nulla sede moratur amor.</l>
					          <l n="437">Femina quid faciat, cum sit vir levior ipsa,</l>
					          <l n="438" rend="indent">Forsitan et plures possit habere viros? </l>
					          <l n="439">Vix mihi credetis, sed credite: Troia maneret,</l>
					          <l n="440" rend="indent">Praeceptis Priamo si foret usa satae.</l>
					          <l n="441">Sunt qui mendaci specie grassentur amoris,</l>
					          <l n="442" rend="indent">Perque aditus talis lucra pudenda petant.</l>
					          <l n="443">Nec coma vos fallat liquido nitidissima nardo,</l>
					          <l n="444" rend="indent">Nec brevis in rugas lingula pressa suas:</l>
					          <l n="445">Nec toga decipiat filo tenuissima, nec si</l>
					          <l n="446" rend="indent">Anulus in digitis alter et alter erit.</l>
					          <l n="447">Forsitan ex horum numero cultissimus ille</l>
					          <l n="448" rend="indent">Fur sit, et uratur vestis amore tuae.</l>
					          <l n="449">'Redde meum!' clamant spoliatae saepe puellae,</l>
					          <l n="450" rend="indent">'Redde meum!' toto voce boante foro.</l>
					          <l n="451">Has, Venus, e templis multo radiantibus auro</l>
					          <l n="452" rend="indent">Lenta vides lites Appiadesque tuae.</l>
					          <l n="453">Sunt quoque non dubia quaedam mala nomina fama:</l>
					          <l n="454" rend="indent">Deceptae multi crimen amantis habent.</l>
					          <l n="455">Discite ab alterius vestras timuisse querellis;</l>
					          <l n="456" rend="indent">Ianua fallaci ne sit aperta viro.</l>
					          <l n="457">Parcite, Cecropides, iuranti credere Theseo:</l>
					          <l n="458" rend="indent">Quos faciet testes, fecit et ante, deos.</l>
					          <l n="459">Et tibi, Demophoon, Theseï criminis heres,</l>
					          <l n="460" rend="indent">Phyllide decepta nulla relicta fides. <milestone ed="p" n="461" rend="indent" unit="carte"/>
               </l>
					          <l n="461">Si bene promittent, totidem promittite verbis:</l>
					          <l n="462" rend="indent">Si dederint, et vos gaudia pacta date.</l>
					          <l n="463">Illa potest vigiles flammas extinguere Vestae,</l>
					          <l n="464" rend="indent">Et rapere e templis, Inachi, sacra tuis,</l>
					          <l n="465">Et dare mixta viro tritis aconita cicutis,</l>
					          <l n="466" rend="indent">Accepto venerem munere siqua negat. </l>
					          <l n="467">Fert animus propius consistere: supprime habenas,</l>
					          <l n="468" rend="indent">Musa, nec admissis excutiare rotis.</l>
					          <l n="469">Verba vadum temptent abiegnis scripta tabellis:</l>
					          <l n="470" rend="indent">Accipiat missas apta ministra notas.</l>
					          <l n="471">Inspice: quodque leges, ex ipsis collige verbis,</l>
					          <l n="472" rend="indent">Fingat, an ex animo sollicitusque roget.</l>
					          <l n="473">Postque brevem rescribe moram: mora semper amantes</l>
					          <l n="474" rend="indent">Incitat, exiguum si modo tempus habet.</l>
					          <l n="475">Sed neque te facilem iuveni promitte roganti,</l>
					          <l n="476" rend="indent">Nec tamen e duro quod petit ille nega.</l>
					          <l n="477">Fac timeat speretque simul, quotiensque remittes,</l>
					          <l n="478" rend="indent">Spesque magis veniat certa minorque metus.</l>
					          <l n="479">Munda, sed e medio consuetaque verba, puellae,</l>
					          <l n="480" rend="indent">Scribite: sermonis publica forma placet;</l>
					          <l n="481">A! quotiens dubius scriptis exarsit amator,</l>
					          <l n="482" rend="indent">Et nocuit formae barbara lingua bonae!</l>
					          <l n="483">Sed quoniam, quamvis vittae careatis honore,</l>
					          <l n="484" rend="indent">Est vobis vestros fallere cura viros,</l>
					          <l n="485">Ancillae puerique manu perarate tabellas,</l>
					          <l n="486" rend="indent">Pignora nec iuveni credite vestra novo.</l>
					          <l n="487">Perfidus ille quidem, qui talia pignora servat,</l>
					          <l n="490" rend="indent">Sed tamen Aetnaei fulminis instar habent.</l>
					          <l n="491">Vidi ego pallentes isto terrore puellas</l>
					          <l n="492" rend="indent">Servitium miseras tempus in omne pati.</l>
					          <l n="493">Iudice me fraus est concessa repellere fraudem,</l>
					          <l n="494" rend="indent">Armaque in armatos sumere iura sinunt. <milestone ed="p" n="493" rend="indent" unit="carte"/>
               </l>
					          <l n="495">Ducere consuescat multas manus una figuras,</l>
					          <l n="496" rend="indent">(A! pereant, per quos ista monenda mihi) </l>
					          <l n="495">Nec nisi deletis tutum rescribere ceris,</l>
					          <l n="496" rend="indent">Ne teneat geminas una tabella manus.</l>
					          <l n="497">Femina dicatur scribenti semper amator:</l>
					          <l n="498" rend="indent">Illa sit in vestris, qui fuit ille, notis.</l>
					          <l n="499">Si licet a parvis animum ad maiora referre,</l>
					          <l n="500" rend="indent">Plenaque curvato pandere vela sinu,</l>
					          <l n="501">Pertinet ad faciem rabidos compescere mores:</l>
					          <l n="502" rend="indent">Candida pax homines, trux decet ira feras.</l>
					          <l n="503">Ora tument ira: nigrescunt sanguine venae:</l>
					          <l n="504" rend="indent">Lumina Gorgoneo saevius igne micant.</l>
					          <l n="505">'I procul hinc,' dixit 'non es mihi, tibia, tanti,'</l>
					          <l n="506" rend="indent">Ut vidit vultus Pallas in amne suos.</l>
					          <l n="507">Vos quoque si media speculum spectetis in ira,</l>
					          <l n="508" rend="indent">Cognoscat faciem vix satis ulla suam.</l>
					          <l n="509">Nec minus in vultu damnosa superbia vestro:</l>
					          <l n="510" rend="indent">Comibus est oculis alliciendus amor.</l>
					          <l n="511">Odimus inmodicos (experto credite) fastus:</l>
					          <l n="512" rend="indent">Saepe tacens odii semina vultus habet.</l>
					          <l n="513">Spectantem specta, ridenti mollia ride:</l>
					          <l n="514" rend="indent">Innuet, acceptas tu quoque redde notas.</l>
					          <l n="515">Sic ubi prolusit, rudibus puer ille relictis</l>
					          <l n="516" rend="indent">Spicula de pharetra promit acuta sua.</l>
					          <l n="517">Odimus et maestas: Tecmessam diligat Aiax;</l>
					          <l n="518" rend="indent">Nos hilarem populum femina laeta capit.</l>
					          <l n="519">Numquam ego te, Andromache, nec te, Tecmessa, rogarem,</l>
					          <l n="520" rend="indent">Ut mea de vobis altera amica foret.</l>
					          <l n="521">Credere vix videor, cum cogar credere partu,</l>
					          <l n="522" rend="indent">Vos ego cum vestris concubuisse viris.</l>
					          <l n="523">Scilicet Aiaci mulier maestissima dixit</l>
					          <l n="524" rend="indent">'Lux mea' quaeque solent verba iuvare viros? </l>
					          <l n="525">Quis vetat a magnis ad res exempla minores</l>
					          <l n="526" rend="indent">Sumere, nec nomen pertimuisse ducis?</l>
					          <l n="527">Dux bonus huic centum commisit vite regendos,</l>
					          <l n="528" rend="indent">Huic equites, illi signa tuenda dedit:</l>
					          <l n="529">Vos quoque, de nobis quem quisque erit aptus ad usum,</l>
					          <l n="530" rend="indent">Inspicite, et certo ponite quemque loco.</l>
					          <l n="531">Munera det dives: ius qui profitebitur, adsit:</l>
					          <l n="532" rend="indent">Facundus causam saepe clientis agat:</l>
					          <l n="533">Carmina qui facimus, mittamus carmina tantum:</l>
					          <l n="534" rend="indent">Hic chorus ante alios aptus amare sumus.</l>
					          <l n="535">Nos facimus placitae late praeconia formae:</l>
					          <l n="536" rend="indent">Nomen habet Nemesis, Cynthia nomen habet:</l>
					          <l n="537">Vesper et Eoae novere Lycorida terrae:</l>
					          <l n="538" rend="indent">Et multi, quae sit nostra Corinna, rogant.</l>
					          <l n="539">Adde, quod insidiae sacris a vatibus absunt,</l>
					          <l n="540" rend="indent">Et facit ad mores ars quoque nostra suos.</l>
					          <l n="541">Nec nos ambitio, nec amor nos tangit habendi:</l>
					          <l n="542" rend="indent">Contempto colitur lectus et umbra foro.</l>
					          <l n="543">Sed facile haeremus, validoque perurimur aestu,</l>
					          <l n="544" rend="indent">Et nimium certa scimus amare fide.</l>
					          <l n="545">Scilicet ingenium placida mollitur ab arte,</l>
					          <l n="546" rend="indent">Et studio mores convenienter eunt.</l>
					          <l n="547">Vatibus Aoniis faciles estote, puellae:</l>
					          <l n="548" rend="indent">Numen inest illis, Pieridesque favent.</l>
					          <l n="549">Est deus in nobis, et sunt commercia caeli:</l>
					          <l n="550" rend="indent">Sedibus aetheriis spiritus ille venit.</l>
					          <l n="551">A doctis pretium scelus est sperare poetis;</l>
					          <l n="552" rend="indent">Me miserum! scelus hoc nulla puella timet.</l>
					          <l n="553">Dissimulate tamen, nec prima fronte rapaces</l>
					          <l n="554" rend="indent">Este: novus viso casse resistet amans. <milestone ed="p" n="555" rend="indent" unit="carte"/>
               </l>
					          <l n="555">Sed neque vector equum, qui nuper sensit habenas,</l>
					          <l n="556" rend="indent">Comparibus frenis artificemque reget,</l>
					          <l n="557">Nec stabiles animos annis viridemque iuventam</l>
					          <l n="558" rend="indent">Ut capias, idem limes agendus erit.</l>
					          <l n="559">Hic rudis et castris nunc primum notus Amoris,</l>
					          <l n="560" rend="indent">Qui tetigit thalamos praeda novella tuos,</l>
					          <l n="561">Te solam norit, tibi semper inhaereat uni:</l>
					          <l n="562" rend="indent">Cingenda est altis saepibus ista seges.</l>
					          <l n="563">Effuge rivalem: vinces, dum sola tenebis;</l>
					          <l n="564" rend="indent">Non bene cum sociis regna Venusque manent.</l>
					          <l n="565">Ille vetus miles sensim et sapienter amabit,</l>
					          <l n="566" rend="indent">Multaque tironi non patienda feret:</l>
					          <l n="567">Nec franget postes, nec saevis ignibus uret,</l>
					          <l n="568" rend="indent">Nec dominae teneras adpetet ungue genas,</l>
					          <l n="569">Nec scindet tunicasve suas tunicasve puellae,</l>
					          <l n="570" rend="indent">Nec raptus flendi causa capillus erit.</l>
					          <l n="571">Ista decent pueros aetate et amore calentes;</l>
					          <l n="572" rend="indent">Hic fera composita vulnera mente feret.</l>
					          <l n="573">Ignibus heu lentis uretur, ut umida faena,</l>
					          <l n="574" rend="indent">Ut modo montanis silva recisa iugis.</l>
					          <l n="575">Certior hic amor est: brevis et fecundior ille;</l>
					          <l n="576" rend="indent">Quae fugiunt, celeri carpite poma manu.</l>
					          <l n="577">Omnia tradantur: portas reseravimus hosti;</l>
					          <l n="578" rend="indent">Et sit in infida proditione fides.</l>
					          <l n="579">Quod datur ex facili, longum male nutrit amorem:</l>
					          <l n="580" rend="indent">Miscenda est laetis rara repulsa iocis.</l>
					          <l n="581">Ante fores iaceat, 'crudelis ianua!' dicat,</l>
					          <l n="582" rend="indent">Multaque summisse, multa minanter agat.</l>
					          <l n="583">Dulcia non ferimus: suco renovemur amaro;</l>
					          <l n="584" rend="indent">Saepe perit ventis obruta cumba suis;</l>
					          <l n="585">Hoc est, uxores quod non patiatur amari:</l>
					          <l n="586" rend="indent">Conveniunt illas, cum voluere, viri; </l>
					          <l n="587">Adde forem, et duro dicat tibi ianitor ore</l>
					          <l n="588" rend="indent">'Non potes,' exclusum te quoque tanget amor.
							<milestone ed="p" n="589" rend="indent" unit="carte"/>
               </l>
					          <l n="589">Ponite iam gladios hebetes: pugnetur acutis;</l>
					          <l n="590" rend="indent">Nec dubito, telis quin petar ipse meis.</l>
					          <l n="591">Dum cadit in laqueos captus quoque nuper amator,</l>
					          <l n="592" rend="indent">Solum se thalamos speret habere tuos.</l>
					          <l n="593">Postmodo rivalem partitaque foedera lecti</l>
					          <l n="594" rend="indent">Sentiat: has artes tolle, senescet amor.</l>
					          <l n="595">Tum bene fortis equus reserato carcere currit,</l>
					          <l n="596" rend="indent">Cum quos praetereat quosque sequatur habet.</l>
					          <l n="597">Quamlibet extinctos iniuria suscitat ignes:</l>
					          <l n="598" rend="indent">En, ego (confiteor!) non nisi laesus amo.</l>
					          <l n="599">Causa tamen nimium non sit manifesta doloris,</l>
					          <l n="600" rend="indent">Pluraque sollicitus, quam sciet, esse putet.</l>
					          <l n="601">Incitat et ficti tristis custodia servi,</l>
					          <l n="602" rend="indent">Et nimium duri cura molesta viri.</l>
					          <l n="603">Quae venit ex tuto, minus est accepta voluptas:</l>
					          <l n="604" rend="indent">Ut sis liberior Thaide, finge metus.</l>
					          <l n="605">Cum melius foribus possis, admitte fenestra,</l>
					          <l n="606" rend="indent">Inque tuo vultu signa timentis habe.</l>
					          <l n="607">Callida prosiliat dicatque ancilla 'perimus!'</l>
					          <l n="608" rend="indent">Tu iuvenem trepidum quolibet abde loco.</l>
					          <l n="609">Admiscenda tamen venus est secura timori,</l>
					          <l n="610" rend="indent">Ne tanti noctes non putet esse tuas.</l>
					          <l n="611">Qua vafer eludi possit ratione maritus,</l>
					          <l n="612" rend="indent">Quaque vigil custos, praeteriturus eram.</l>
					          <l n="613">Nupta virum timeat: rata sit custodia nuptae;</l>
					          <l n="614" rend="indent">Hoc decet, hoc leges iusque pudorque iubent.</l>
					          <l n="615">Te quoque servari, modo quam vindicta redemit,</l>
					          <l n="616" rend="indent">Quis ferat? Ut fallas, ad mea sacra veni! </l>
					          <l n="617">Tot licet observent (adsit modo certa voluntas),</l>
					          <l n="618" rend="indent">Quot fuerant Argo lumina, verba dabis.</l>
					          <l n="619">Scilicet obstabit custos, ne scribere possis,</l>
					          <l n="620" rend="indent">Sumendae detur cum tibi tempus aquae?</l>
					          <l n="621">Conscia cum possit scriptas portare tabellas,</l>
					          <l n="622" rend="indent">Quas tegat in tepido fascia lata sinu?</l>
					          <l n="623">Cum possit sura chartas celare ligatas,</l>
					          <l n="624" rend="indent">Et vincto blandas sub pede ferre notas?</l>
					          <l n="625">Caverit haec custos, pro charta conscia tergum</l>
					          <l n="626" rend="indent">Praebeat, inque suo corpore verba ferat.</l>
					          <l n="627">Tuta quoque est fallitque oculos e lacte recenti</l>
					          <l n="628" rend="indent">Littera: carbonis pulvere tange, leges.</l>
					          <l n="629">Fallet et umiduli quae fiet acumine lini,</l>
					          <l n="630" rend="indent">Ut ferat occultas pura tabella notas.</l>
					          <l n="631">Adfuit Acrisio servandae cura puellae:</l>
					          <l n="632" rend="indent">Hunc tamen illa suo crimine fecit avum. <milestone ed="p" n="633" rend="indent" unit="carte"/>
               </l>
					          <l n="633">Quid faciat custos, cum sint tot in urbe theatra,</l>
					          <l n="634" rend="indent">Cum spectet iunctos illa libenter equos,</l>
					          <l n="635">Cum sedeat Phariae sistris operata iuvencae,</l>
					          <l n="636" rend="indent">Quoque sui comites ire vetantur, eat,</l>
					          <l n="637">Cum fuget a templis oculos Bona Diva virorum,</l>
					          <l n="638" rend="indent">Praeterquam siquos illa venire iubet?</l>
					          <l n="639">Cum, custode foris tunicas servante puellae,</l>
					          <l n="640" rend="indent">Celent furtivos balnea multa iocos,</l>
					          <l n="641">Cum, quotiens opus est, fallax aegrotet amica,</l>
					          <l n="642" rend="indent">Et cedat lecto quamlibet aegra suo,</l>
					          <l n="643">Nomine cum doceat, quid agamus, adultera clavis,</l>
					          <l n="644" rend="indent">Quasque petas non det ianua sola vias? </l>
					          <l n="645">Fallitur et multo custodis cura Lyaeo,</l>
					          <l n="646" rend="indent">Illa vel Hispano lecta sit uva iugo;</l>
					          <l n="647">Sunt quoque, quae faciant altos medicamina somnos,</l>
					          <l n="648" rend="indent">Victaque Lethaea lumina nocte premant;</l>
					          <l n="649">Nec male deliciis odiosum conscia tardis</l>
					          <l n="650" rend="indent">Detinet, et longa iungitur ipsa mora.</l>
					          <l n="651">Quid iuvat ambages praeceptaque parva movere,</l>
					          <l n="652" rend="indent">Cum minimo custos munere possit emi?</l>
					          <l n="653">Munera, crede mihi, capiunt hominesque deosque:</l>
					          <l n="654" rend="indent">Placatur donis Iuppiter ipse datis.</l>
					          <l n="655">Quid sapiens faciet, stultus cum munere gaudet?</l>
					          <l n="656" rend="indent">Ipse quoque accepto munere mutus erit.</l>
					          <l n="657">Sed semel est custos longum redimendus in aevum:</l>
					          <l n="658" rend="indent">Saepe dabit, dederit quas semel ille manus.</l>
					          <l n="659">Questus eram, memini, metuendos esse sodales:</l>
					          <l n="660" rend="indent">Non tangit solos ista querella viros.</l>
					          <l n="661">Credula si fueris, aliae tua gaudia carpent,</l>
					          <l n="662" rend="indent">Et lepus hic aliis exagitatus erit.</l>
					          <l n="663">Haec quoque, quae praebet lectum studiosa locumque</l>
					          <l n="664" rend="indent">Crede mihi, mecum non semel illa fuit.</l>
					          <l n="665">Nec nimium vobis formosa ancilla ministret:</l>
					          <l n="666" rend="indent">Saepe vicem dominae praebuit illa mihi.</l>
					          <l n="667">Quo feror insanus? quid aperto pectore in hostem</l>
					          <l n="668" rend="indent">Mittor, et indicio prodor ab ipse meo?</l>
					          <l n="669">Non avis aucupibus monstrat, qua parte petatur:</l>
					          <l n="670" rend="indent">Non docet infestos currere cerva canes.</l>
					          <l n="671">Viderit utilitas: ego coepta fideliter edam:</l>
					          <l n="672" rend="indent">Lemniasin gladios in mea fata dabo.</l>
					          <l n="673">Efficite (et facile est), ut nos credamus amari:</l>
					          <l n="674" rend="indent">Prona venit cupidis in sua vota fides. </l>
					          <l n="675">Spectet amabilius iuvenem, suspiret ab imo</l>
					          <l n="676" rend="indent">Femina, tam sero cur veniatque roget:</l>
					          <l n="677">Accedant lacrimae, dolor et de paelice fictus,</l>
					          <l n="678" rend="indent">Et laniet digitis illius ora suis:</l>
					          <l n="679">Iamdudum persuasus erit; miserebitur ultro,</l>
					          <l n="680" rend="indent">Et dicet 'cura carpitur ista mei.'</l>
					          <l n="681">Praecipue si cultus erit speculoque placebit,</l>
					          <l n="682" rend="indent">Posse suo tangi credet amore deas.</l>
					          <l n="683">Sed te, quaecumque est, moderate iniuria turbet,</l>
					          <l n="684" rend="indent">Nec sis audita paelice mentis inops.</l>
					          <l n="685">Nec cito credideris: quantum cito credere laedat,</l>
					          <l n="686" rend="indent">Exemplum vobis non leve Procris erit. <milestone ed="p" n="687" rend="indent" unit="carte"/>
               </l>
					          <l n="687">Est prope purpureos colles florentis Hymetti</l>
					          <l n="688" rend="indent">Fons sacer et viridi caespite mollis humus:</l>
					          <l n="689">Silva nemus non alta facit; tegit arbutus herbam,</l>
					          <l n="690" rend="indent">Ros maris et lauri nigraque myrtus olent:</l>
					          <l n="691">Nec densum foliis buxum fragilesque myricae,</l>
					          <l n="692" rend="indent">Nec tenues cytisi cultaque pinus abest.</l>
					          <l n="693">Lenibus inpulsae zephyris auraque salubri</l>
					          <l n="694" rend="indent">Tot generum frondes herbaque summa tremit.</l>
					          <l n="695">Grata quies Cephalo: famulis canibusque relictis</l>
					          <l n="696" rend="indent">Lassus in hac iuvenis saepe resedit humo,</l>
					          <l n="697">'Quae' que 'meos releves aestus,' cantare solebat</l>
					          <l n="698" rend="indent">'Accipienda sinu, mobilis aura, veni.'</l>
					          <l n="699">Coniugis ad timidas aliquis male sedulus aures</l>
					          <l n="700" rend="indent">Auditos memori detulit ore sonos;</l>
					          <l n="701">Procris ut accepit nomen, quasi paelicis, Aurae,</l>
					          <l n="702" rend="indent">Excidit, et subito muta dolore fuit;</l>
					          <l n="703">Palluit, ut serae lectis de vite racemis</l>
					          <l n="704" rend="indent">Pallescunt frondes, quas nova laesit hiemps,</l>
					          <l n="705">Quaeque suos curvant matura cydonia ramos,</l>
					          <l n="706" rend="indent">Cornaque adhuc nostris non satis apta cibis. </l>
					          <l n="707">Ut rediit animus, tenues a pectore vestes</l>
					          <l n="708" rend="indent">Rumpit, et indignas sauciat ungue genas;</l>
					          <l n="709">Nec mora, per medias passis furibunda capillis</l>
					          <l n="710" rend="indent">Evolat, ut thyrso concita Baccha, vias.</l>
					          <l n="711">Ut prope perventum, comites in valle relinquit,</l>
					          <l n="712" rend="indent">Ipsa nemus tacito clam pede fortis init.</l>
					          <l n="713">Quid tibi mentis erat, cum sic male sana lateres,</l>
					          <l n="714" rend="indent">Procri? quis adtoniti pectoris ardor erat?</l>
					          <l n="715">Iam iam venturam, quaecumque erat Aura, putabas</l>
					          <l n="716" rend="indent">Scilicet, atque oculis probra videnda tuis.</l>
					          <l n="717">Nunc venisse piget (neque enim deprendere velles),</l>
					          <l n="718" rend="indent">Nunc iuvat: incertus pectora versat amor.</l>
					          <l n="719">Credere quae iubeant, locus est et nomen et index,</l>
					          <l n="720" rend="indent">Et quia mens semper quod timet, esse putat.</l>
					          <l n="721">Vidit ut oppressa vestigia corporis herba,</l>
					          <l n="722" rend="indent">Pulsantur trepidi corde micante sinus.</l>
					          <l n="723">Iamque dies medius tenues contraxerat umbras,</l>
					          <l n="724" rend="indent">Inque pari spatio vesper et ortus erant:</l>
					          <l n="725">Ecce, redit Cephalus silvis, Cyllenia proles,</l>
					          <l n="726" rend="indent">Oraque fontana fervida pulsat aqua.</l>
					          <l n="727">Anxia, Procri, lates: solitas iacet ille per herbas,</l>
					          <l n="728" rend="indent">Et 'zephyri molles auraque' dixit 'ades!'</l>
					          <l n="729">Ut patuit miserae iucundus nominis error,</l>
					          <l n="730" rend="indent">Et mens et rediit verus in ora color.</l>
					          <l n="731">Surgit, et oppositas agitato corpore frondes</l>
					          <l n="732" rend="indent">Movit, in amplexus uxor itura viri:</l>
					          <l n="733">Ille feram movisse ratus, iuvenaliter artus</l>
					          <l n="734" rend="indent">Corripit, in dextra tela fuere manu.</l>
					          <l n="735">Quid facis, infelix? non est fera, supprime tela!</l>
					          <l n="736" rend="indent">Me miserum! iaculo fixa puella tuo est. </l>
					          <l n="737">'Ei mihi!' conclamat 'fixisti pectus amicum.</l>
					          <l n="738" rend="indent">Hic locus a Cephalo vulnera semper habet.</l>
					          <l n="739">Ante diem morior, sed nulla paelice laesa:</l>
					          <l n="740" rend="indent">Hoc faciet positae te mihi, terra, levem.</l>
					          <l n="741">Nomine suspectas iam spiritus exit in auras:</l>
					          <l n="742" rend="indent">Labor, eo, cara lumina conde manu!'</l>
					          <l n="743">Ille sinu dominae morientia corpora maesto</l>
					          <l n="744" rend="indent">Sustinet, et lacrimis vulnera saeva lavat:</l>
					          <l n="745">Exit, et incauto paulatim pectore lapsus</l>
					          <l n="746" rend="indent">Excipitur miseri spiritus ore viri. <milestone ed="p" n="747" rend="indent" unit="carte"/>
               </l>
					          <l n="747">Sed repetamus opus: mihi nudis rebus eundum est,</l>
					          <l n="748" rend="indent">Ut tangat portus fessa carina suos.</l>
					          <l n="749">Sollicite expectas, dum te in convivia ducam,</l>
					          <l n="750" rend="indent">Et quaeris monitus hac quoque parte meos.</l>
					          <l n="751">Sera veni, positaque decens incede lucerna:</l>
					          <l n="752" rend="indent">Grata mora venies; maxima lena mora est.</l>
					          <l n="753">Etsi turpis eris, formosa videbere potis,</l>
					          <l n="754" rend="indent">Et latebras vitiis nox dabit ipsa tuis.</l>
					          <l n="755">Carpe cibos digitis: est quiddam gestus edendi:</l>
					          <l n="756" rend="indent">Ora nec immunda tota perungue manu.</l>
					          <l n="757">Neve domi praesume dapes, sed desine citra</l>
					          <l n="758" rend="indent">Quam capis; es paulo quam potes esse minus;</l>
					          <l n="759">Priamides Helenen avide si spectet edentem,</l>
					          <l n="760" rend="indent">Oderit, et dicat 'stulta rapina mea est.'</l>
					          <l n="761">Aptius est, deceatque magis potare puellas:</l>
					          <l n="762" rend="indent">Cum Veneris puero non male, Bacche, facis.</l>
					          <l n="763">Hoc quoque, qua patiens caput est, animusque pedesque</l>
					          <l n="764" rend="indent">Constant: nec, quae sunt singula, bina vide. </l>
					          <l n="765">Turpe iacens mulier multo madefacta Lyaeo:</l>
					          <l n="766" rend="indent">Digna est concubitus quoslibet illa pati.</l>
					          <l n="767">Nec somnis posita tutum succumbere mensa:</l>
					          <l n="768" rend="indent">Per somnos fieri multa pudenda solent.</l>
					          <l n="769">Ulteriora pudet docuisse: sed alma Dione</l>
					          <l n="770" rend="indent">'Praecipue nostrum est, quod pudet' inquit
						'opus.'</l>
					          <l n="771">Nota sibi sit quaeque: modos a corpore certos</l>
					          <l n="772" rend="indent">Sumite: non omnes una figura decet.</l>
					          <l n="773">Quae facie praesignis erit, resupina iaceto:</l>
					          <l n="774" rend="indent">Spectentur tergo, quis sua terga placent.</l>
					          <l n="775">Milanion umeris Atalantes crura ferebat:</l>
					          <l n="776" rend="indent">Si bona sunt, hoc sunt accipienda modo.</l>
					          <l n="777">Parva vehatur equo: quod erat longissima, numquam</l>
					          <l n="778" rend="indent">Thebaïs Hectoreo nupta resedit equo.</l>
					          <l n="779">Strata premat genibus, paulum cervice reflexa,</l>
					          <l n="780" rend="indent">Femina per longum conspicienda latus.</l>
					          <l n="781">Cui femur est iuvenale, carent quoque pectora menda,</l>
					          <l n="782" rend="indent">Stet vir, in obliquo fusa sit ipsa toro.</l>
					          <l n="783">Nec tibi turpe puta crinem, ut Phylleïa mater,</l>
					          <l n="784" rend="indent">Solvere, et effusis colla reflecte comis.</l>
					          <l n="785">Tu quoque, cui rugis uterum Lucina notavit,</l>
					          <l n="786" rend="indent">Ut celer aversis utere Parthus equis.</l>
					          <l n="787">Mille modi veneris; simplex minimique laboris,</l>
					          <l n="788" rend="indent">Cum iacet in dextrum semisupina latus.</l>
					          <l n="789">Sed neque Phoebei tripodes nec corniger Ammon</l>
					          <l n="790" rend="indent">Vera magis vobis, quam mea Musa, canet:</l>
					          <l n="791">Siqua fides arti, quam longo fecimus usu,</l>
					          <l n="792" rend="indent">Credite: praestabunt carmina nostra fidem.</l>
					          <l n="793">Sentiat ex imis venerem resoluta medullis</l>
					          <l n="794" rend="indent">Femina, et ex aequo res iuvet illa duos. </l>
					          <l n="795">Nec blandae voces iucundaque murmura cessent,</l>
					          <l n="796" rend="indent">Nec taceant mediis improba verba iocis.</l>
					          <l n="797">Tu quoque, cui veneris sensum natura negavit,</l>
					          <l n="798" rend="indent">Dulcia mendaci gaudia finge sono.</l>
					          <l n="799">Infelix, cui torpet hebes locus ille, puella,</l>
					          <l n="800" rend="indent">Quo pariter debent femina virque frui.</l>
					          <l n="801">Tantum, cum finges, ne sis manifesta, caveto:</l>
					          <l n="802" rend="indent">Effice per motum luminaque ipsa fidem.</l>
					          <l n="803">Quam iuvet, et voces et anhelitus arguat oris;</l>
					          <l n="804" rend="indent">A! pudet, arcanas pars habet ista notas.</l>
					          <l n="805">Gaudia post Veneris quae poscet munus amantem,</l>
					          <l n="806" rend="indent">Illa suas nolet pondus habere preces....</l>
					          <l n="807">Nec lucem in thalamos totis admitte fenestris;</l>
					          <l n="808" rend="indent">Aptius in vestro corpore multa latent.</l>
					          <l n="809">Lusus habet finem: cygnis descendere tempus,</l>
					          <l n="810" rend="indent">Duxerunt collo qui iuga nostra suo.</l>
					          <l n="811">Ut quondam iuvenes, ita nunc, mea turba, puellae</l>
					          <l n="812" rend="indent">Inscribant spoliis "Naso magister erat."</l>
				        </div>
			      </div>
		    </body>
	  </text>

</TEI>
