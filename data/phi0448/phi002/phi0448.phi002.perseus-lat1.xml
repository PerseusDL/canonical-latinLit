<?xml version="1.0" encoding="UTF-8"?>
<?xml-model href="http://www.stoa.org/epidoc/schema/8.19/tei-epidoc.rng"
        schematypens="http://relaxng.org/ns/structure/1.0"?>
<?xml-model href="http://www.stoa.org/epidoc/schema/8.19/tei-epidoc.rng"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
    <teiHeader type="text">
        <fileDesc>
            <titleStmt>
                <title type="work" n="Civ.">De Bello Civili</title>
                <title type="sub">Machine readable text</title>
                <author n="Caes.">C. Julius Caesar</author>
                <sponsor>Perseus Project, Tufts University</sponsor>
                <principal>Gregory Crane</principal>
                <respStmt>
                    <resp>Prepared under the supervision of</resp>
                    <name>Lisa Cerrato</name>
                    <name>William Merrill</name>
                    <name>Elli Mylonas</name>
                    <name>David Smith</name>
                </respStmt>
                <funder n="org:NEH">The National Endowment for the Humanities</funder>
            </titleStmt>
            <publicationStmt>
                <publisher>Trustees of Tufts University</publisher>
                <pubPlace>Medford, MA</pubPlace>
                <authority>Perseus Project</authority>
            </publicationStmt>
            <sourceDesc>
                <biblStruct>
                    <monogr>
                        <author>C. Julius Caesar</author>
                        <title>C. Iuli Caesaris Commentariorum, pars posterior</title>
                        <editor role="editor">Renatus du Pontet</editor>
                        <idno type="ISBN">0198146035</idno>

                        <imprint>
                            <pubPlace>Oxonii</pubPlace>
                            <publisher>e Typographeo Clarendoniano</publisher>
                            <date>1901</date>
                        </imprint>
                    </monogr>
                    <series>
                        <title>Scriptorum Classicorum Bibliotheca Oxoniensis</title>
                    </series>
                </biblStruct>
            </sourceDesc>
        </fileDesc>

        <encodingDesc>
            <refsDecl n="CTS">
                <cRefPattern n="Section" matchPattern="(\w+).(\w+).(\w+)"
                    replacementPattern="#xpath(/tei:TEI/tei:text/tei:body/tei:div/tei:div[@n='$1']/tei:div[@n='$2']/tei:div[@n='$3'])">
                    <p>This pointer pattern extracts Book and Chapter and Section</p>
                </cRefPattern>
                <cRefPattern n="Chapter" matchPattern="(\w+).(\w+)"
                    replacementPattern="#xpath(/tei:TEI/tei:text/tei:body/tei:div/tei:div[@n='$1']/tei:div[@n='$2'])">
                    <p>This pointer pattern extracts Book and Chapter</p>
                </cRefPattern>
                <cRefPattern n="Book" matchPattern="(\w+)"
                    replacementPattern="#xpath(/tei:TEI/tei:text/tei:body/tei:div/tei:div[@n='$1'])">
                    <p>This pointer pattern extracts Book</p>
                </cRefPattern>
            </refsDecl>
            <refsDecl>
                <refState unit="book" delim="."/>
                <refState unit="chapter" delim="."/>
                <refState unit="section"/>
            </refsDecl>
        </encodingDesc>

        <profileDesc>
            <langUsage>
                <language ident="lat">Latin</language>
            </langUsage>
        </profileDesc>

        <revisionDesc>
            <change when="2018-08-27" who="bblumenfelder">transformed to CTS-compliant format,
                convert html-entities to utf-8</change>
            <change when="2013-09-13" who="balmas01">moving Greg's work-in-progress on CTS-izing
                greco-roman collection texts to a Work directory Revision 1.2 2013-06-08 12:13:27
                gcrane TEI XML converted to facilitate CTS compatibility </change>
            <change when="2011-01-17" who="gcrane">base SDL file</change>
            <change when="2009-10-09" who="rsingh04">more reorganizing of texts module by
                collection</change>
            <change when="2005-08-01" who="packel">removed stray item tags</change>
            <change when="2005-07-25" who="packel">Converted to XML</change>
            <change when="2003-07-01" who="yorkc">Updated texts to TEI P4 and Perseus P4 extensions;
                minor cleanup (esp. character encodings and typos.)</change>
            <change when="2000-11-30" who="amahoney">correct the ISBN</change>
            <change when="2000-11-30" who="amahoney">add the ISBN</change>
            <change when="2000-11-30" who="amahoney">finished proofreading and tidying up</change>
            <change when="2000-11-28" who="amahoney">English is basically done; more proofing on
                Latin</change>
            <change when="2000-11-27" who="amahoney">get the English version going; more
                proofreading on the Latin</change>
            <change when="2000-11-22" who="amahoney">rough text; needs to be collated against Du
                Pontet's edition, which is out of copyright</change>
        </revisionDesc>
    </teiHeader>

    <text>
        <body>
            <div type="edition" xml:lang="lat" n="urn:cts:latinLit:phi0448.phi002.perseus-lat1">
                <div type="textpart" subtype="book" n="1">
                    <head>C. Iuli Caesaris Commentariorum De Bello Civili, Liber Primus</head>
                    <div type="textpart" subtype="chapter" n="1">
                        <div type="textpart" subtype="section" n="1">
                            <p><gap reason="lost"/> Litteris <del>a Fabio</del> C. Caesaris consulibus redditis
                                aegre ab his impetratum est summa tribunorum plebis contentione ut
                                in senatu recitarentur; ut vero ex litteris ad senatum referretur,
                                impetrari non potuit.</p>
                        </div>

                        <div type="textpart" subtype="section" n="2">
                            <p>referunt consules de re publica infinite. L. Lentulus consul senatu
                                rei publicae se non defuturum pollicetur, si audacter ac fortiter
                                sententias dicere velint; </p>
                        </div>

                        <div type="textpart" subtype="section" n="3">
                            <p>sin Caesarem respiciant atque eius gratiam sequantur, ut superioribus
                                fecerint temporibus, se sibi consilium capturum neque senatus
                                auctoritati obtemperaturum; habere se quoque ad Caesaris gratiam
                                atque amicitiam receptum.</p>
                        </div>

                        <div type="textpart" subtype="section" n="4">
                            <p>in eandem sententiam loquitur Scipio: Pompeio esse in animo rei
                                publicae non deesse, si senatus sequatur; si cunctetur atque agat
                                lenius, nequiquam eius auxilium, si postea velit, senatum
                                imploraturum.</p>
                        </div>
                    </div>
                    <div type="textpart" subtype="chapter" n="2">
                        <div type="textpart" subtype="section" n="1">
                            <p>Haec Scipionis oratio, quod senatus in urbe habebatur Pompeiusque
                                aberat, ex ipsius ore Pompei mitti videbatur.</p>
                        </div>

                        <div type="textpart" subtype="section" n="2">
                            <p>dixerat aliquis leniorem sententiam, ut primo M. Marcellus, ingressus
                                in eam orationem, non oportere ante de ea re ad senatum referri,
                                quam dilectus tota Italia habiti et exercitus conscripti essent, quo
                                praesidio tuto et libere senatus quae vellet decernere auderet; </p>
                        </div>

                        <div type="textpart" subtype="section" n="3">
                            <p>ut M. Calidius, qui censebat, ut Pompeius in suas provincias
                                proficisceretur, ne qua esset armorum causa; timere Caesarem ereptis
                                ab eo duabus legionibus, ne ad eius periculum reservare et retinere
                                eas ad urbem Pompeius videretur; ut M. Rufus, qui sententiam Calidi
                                paucis fere mutatis verbis sequebatur.</p>
                        </div>

                        <div type="textpart" subtype="section" n="4">
                            <p>hi omnes convicio L. Lentuli consulis correpti exagitabantur.</p>
                        </div>

                        <div type="textpart" subtype="section" n="5">
                            <p>Lentulus sententiam Calidi pronuntiaturum se omnino negavit,
                                Marcellus perterritus conviciis a sua sententia discessit.</p>
                        </div>

                        <div type="textpart" subtype="section" n="6">
                            <p>sic vocibus consulis, terrore praesentis exercitus, minis amicorum
                                Pompei plerique compulsi inviti et coacti Scipionis sententiam
                                sequuntur: uti ante certam diem Caesar exercitum dimittat; si non
                                faciat, eum adversus rem publicam facturum videri.</p>
                        </div>

                        <div type="textpart" subtype="section" n="7">
                            <p>intercedit M. Antonius Q. Cassius tribuni plebis. refertur confestim
                                de intercessione tribunorum.</p>
                        </div>

                        <div type="textpart" subtype="section" n="8">
                            <p>dicuntur sententiae graves; ut quisque acerbissime crudelissimeque
                                dixit, ita quam maxime ab inimicis Caesaris collaudatur.</p>
                        </div>
                    </div>
                    <div type="textpart" subtype="chapter" n="3">
                        <div type="textpart" subtype="section" n="1">
                            <p>Misso ad vesperum senatu omnes, qui sunt eius ordinis, a Pompeio
                                evocantur. laudat promptos atque in posterum confirmat, segniores
                                castigat atque incitat.</p>
                        </div>

                        <div type="textpart" subtype="section" n="2">
                            <p>multi undique ex veteribus Pompei exercitibus spe praemiorum atque
                                ordinum evocantur, multi ex duabus legionibus, quae sunt traditae a
                                Caesare, </p>
                        </div>

                        <div type="textpart" subtype="section" n="3">
                            <p>arcessuntur. conpletur urbs et ipsum comitium tribunis,
                                centurionibus, evocatis.</p>
                        </div>

                        <div type="textpart" subtype="section" n="4">
                            <p>omnes amici consulum, necessarii Pompei atque ii, qui veteres
                                inimicitias cum Caesare gerebant, in senatum coguntur.</p>
                        </div>

                        <div type="textpart" subtype="section" n="5">
                            <p>quorum vocibus et concursu terrentur infirmiores, dubii confirmantur,
                                plerisque vero libere decernendi potestas eripitur.</p>
                        </div>

                        <div type="textpart" subtype="section" n="6">
                            <p>pollicetur L. Piso censor sese iturum ad Caesarem, item L. Roscius
                                praetor, qui de his rebus eum doceant; sex dies ad eam </p>
                        </div>

                        <div type="textpart" subtype="section" n="7">
                            <p>rem conficiendam spatii postulant. dicuntur etiam ab nonnullis
                                sententiae, ut legati ad Caesarem mittantur, qui voluntatem senatus
                                ei proponant.</p>
                        </div>
                    </div>
                    <div type="textpart" subtype="chapter" n="4">
                        <div type="textpart" subtype="section" n="1">
                            <p>Omnibus his resistitur omnibusque oratio consulis, Scipionis, Catonis
                                opponitur. Catonem veteres </p>
                        </div>

                        <div type="textpart" subtype="section" n="2">
                            <p>inimicitiae Caesaris incitant et dolor repulsae. Lentulus aeris
                                alieni magnitudine et spe exercitus ac provinciarum et regum
                                appellandorum largitionibus movetur, seque alterum fore Sullam inter
                                suos gloriatur, ad quem </p>
                        </div>

                        <div type="textpart" subtype="section" n="3">
                            <p>summa imperii redeat. Scipionem eadem spes provinciae atque
                                exercituum impellit, quos se pro necessitudine partiturum cum
                                Pompeio arbitratur, simul iudiciorum metus atque ostentatio sui et
                                adulatio potentium, qui in </p>
                        </div>

                        <div type="textpart" subtype="section" n="4">
                            <p>re publica iudiciisque tum plurimum pollebant. ipse Pompeius ab
                                inimicis Caesaris incitatus, et quod neminem dignitate secum
                                exaequari volebat, totum se ab eius amicitia averterat et cum
                                communibus inimicis in gratiam redierat, quorum ipse maximam partem
                                illo </p>
                        </div>

                        <div type="textpart" subtype="section" n="5">
                            <p>adfinitatis tempore iniunxerat Caesari. simul infamia duarum legionum
                                permotus, quas ab itinere Asiae Syriaeque ad suam potentiam
                                dominatumque converterat, rem ad arma deduci studebat.</p>
                        </div>
                    </div>
                    <div type="textpart" subtype="chapter" n="5">
                        <div type="textpart" subtype="section" n="1">
                            <p>His de causis aguntur omnia raptim atque turbate. nec docendi
                                Caesaris propinquis eius spatium datur, nec tribunis plebis sui
                                periculi deprecandi neque etiam extremi iuris intercessione
                                retinendi, quod L. Sulla reliquerat, facultas tribuitur, </p>
                        </div>

                        <div type="textpart" subtype="section" n="2">
                            <p>sed de sua salute septimo die cogitare coguntur, quod illi
                                turbulentissimi superioribus temporibus tribuni plebis post octo
                                denique menses variarum actionum respicere ac timere
                                †consuerant.†</p>
                        </div>

                        <div type="textpart" subtype="section" n="3">
                            <p>decurritur ad illud extremum atque ultimum senatus consultum, quo
                                nisi paene in ipso urbis incendio atque in desperatione omnium
                                salutis latorum audacia numquam ante descensum est: dent operam
                                consules, praetores, tribuni plebis, quique pro consulibus sunt ad
                                urbem, nequid res publica detrimenti capiat.</p>
                        </div>

                        <div type="textpart" subtype="section" n="4">
                            <p>haec senatus consulto perscribuntur a. d. <num>vii</num> id. Ian.
                                itaque <num>v</num> primis diebus, quibus haberi senatus potuit, qua
                                ex die consulatum iniit Lentulus, biduo excepto comitiali et de
                                imperio Caesaris et de amplissimis viris, tribunis plebis,
                                gravissime acerbissimeque decernitur.</p>
                        </div>

                        <div type="textpart" subtype="section" n="5">
                            <p>profugiunt statim ex urbe tribuni plebis seseque ad Caesarem
                                conferunt. is eo tempore erat Ravennae exspectabatque suis
                                lenissimis postulatis responsa, siqua hominum aequitate res ad otium
                                deduci posset.</p>
                        </div>
                    </div>
                    <div type="textpart" subtype="chapter" n="6">
                        <div type="textpart" subtype="section" n="1">
                            <p>Proximis diebus habetur extra urbem senatus. Pompeius eadem illa,
                                quae per Scipionem ostenderat, agit, senatus virtutem constantiamque
                                collaudat, copias </p>
                        </div>

                        <div type="textpart" subtype="section" n="2">
                            <p>suas exponit: legiones habere sese paratas <num>x</num>; praeterea
                                cognitum compertumque sibi alieno esse animo in Caesarem milites,
                                neque iis posse persuaderi, uti eum defendant aut sequantur.</p>
                        </div>

                        <div type="textpart" subtype="section" n="3">
                            <p>de reliquis rebus ad senatum refertur: tota Italia dilectus habeatur;
                                Faustus Sulla pro praetore in Mauretaniam mittatur; pecunia uti ex
                                aerario Pompeio detur. refertur etiam de rege Iuba, ut socius sit
                                atque amicus.</p>
                        </div>

                        <div type="textpart" subtype="section" n="4">
                            <p>Marcellus non passurum in praesentia negat; de Fausto impedit
                                Philippus tribunus plebis.</p>
                        </div>

                        <div type="textpart" subtype="section" n="5">
                            <p>de reliquis rebus senatus consulta perscribuntur. provinciae privatis
                                decernuntur, duae consulares, reliquae praetoriae. Scipioni obvenit
                                Syria, L. Domitio Gallia. Philippus et Cotta privato consilio
                                praetereuntur, neque eorum sortes deiciuntur.</p>
                        </div>

                        <div type="textpart" subtype="section" n="6">
                            <p>in reliquas provincias praetores mittuntur. neque exspectant,
                                    <del>quod superioribus annis acciderat,</del> ut de eorum
                                imperio ad populum feratur paludatique votis nuncupatis exeant.</p>
                        </div>

                        <div type="textpart" subtype="section" n="7">
                            <p>consules, †quod ante id tempus accidit nunquam, ex urbe
                                proficiscuntur, lictoresque habent in urbe et Capitolio privati
                                contra omnia vetustatis exempla†.</p>
                        </div>

                        <div type="textpart" subtype="section" n="8">
                            <p>tota Italia dilectus habentur, arma imperantur, pecuniae a municipiis
                                exiguntur, e fanis tolluntur, omnia divina humanaque iura
                                permiscentur.</p>
                        </div>
                    </div>
                    <div type="textpart" subtype="chapter" n="7">
                        <div type="textpart" subtype="section" n="1">
                            <p>Quibus rebus cognitis Caesar apud milites contionatur. omnium
                                temporum iniurias inimicorum in se commemorat; a quibus deductum ac
                                depravatum Pompeium queritur invidia atque obtrectatione laudis
                                suae, cuius ipse honori et dignitati semper faverit adiutorque
                                fuerit.</p>
                        </div>

                        <div type="textpart" subtype="section" n="2">
                            <p>novum in re publica introductum exemplum queritur, ut tribunicia
                                intercessio armis votaretur atque opprimeretur, quae superioribus
                                annis armis esset restituta.</p>
                        </div>

                        <div type="textpart" subtype="section" n="3">
                            <p>Sullam nudata omnibus rebus tribunicia potestate tamen intercessionem
                                liberam reliquisse; </p>
                        </div>

                        <div type="textpart" subtype="section" n="4">
                            <p>Pompeium, qui amissa restituisse videatur bona, etiam, quae ante
                                habuerint, ademisse.</p>
                        </div>

                        <div type="textpart" subtype="section" n="5">
                            <p>quotienscumque sit decretum, darent operam magistratus, nequid res
                                publica detrimenti caperet, qua voce et quo senatus consulto populus
                                Romanus ad arma sit vocatus, factum in perniciosis legibus, in vi
                                tribunicia, in secessione populi, templis </p>
                        </div>

                        <div type="textpart" subtype="section" n="6">
                            <p>locisque editioribus occupatis; atque haec superioris aetatis exempla
                                expiata Saturnini atque Gracchorum casibus docet. quarum rerum illo
                                tempore nihil factum, ne cogitatum quidem <del>nulla lex promulgata,
                                    non cum populo agi coeptum, nulla secessio facta</del>.</p>
                        </div>

                        <div type="textpart" subtype="section" n="7">
                            <p>hortatur, cuius imperatoris ductu <num>viiii</num> annis rem publicam
                                felicissime gesserint plurimaque proelia secunda fecerint, omnem
                                Galliam Germaniamque pacaverint, ut eius existimationem
                                dignitatemque ab inimicis defendant.</p>
                        </div>

                        <div type="textpart" subtype="section" n="8">
                            <p>conclamant legionis <num>xiii</num>, quae aderat, milites — hanc
                                enim initio tumultus evocaverat, reliquae nondum
                                convenerant — sese paratos esse imperatoris sui tribunorumque
                                plebis iniurias defendere.</p>
                        </div>
                    </div>
                    <div type="textpart" subtype="chapter" n="8">
                        <div type="textpart" subtype="section" n="1">
                            <p>Cognita militum voluntate Ariminum cum ea legione proficiscitur,
                                ibique tribunos plebis, qui ad eum confugerant, convenit. reliquas
                                legiones ex hibernis evocat et subsequi iubet.</p>
                        </div>

                        <div type="textpart" subtype="section" n="2">
                            <p>eo L. Caesar adulescens venit, cuius pater Caesaris erat legatus. is
                                reliquo sermone confecto, cuius rei causa venerat, habere se a
                                Pompeio ad eum privati officii mandata demonstrat: </p>
                        </div>

                        <div type="textpart" subtype="section" n="3">
                            <p>velle Pompeium se Caesari purgatum, ne ea, quae rei publicae causa
                                egerit, in suam contumeliam vertat. semper se rei publicae commoda
                                privatis necessitudinibus habuisse potiora. Caesarem quoque pro sua
                                dignitate debere et studium et iracundiam suam rei publicae
                                dimittere neque adeo graviter irasci inimicis, ut cum illis nocere
                                se speret, rei </p>
                        </div>

                        <div type="textpart" subtype="section" n="4">
                            <p>publicae noceat. pauca eiusdem generis addit cum excusatione Pompei
                                coniuncta. eadem fere atque eisdem verbis praetor Roscius agit cum
                                Caesare sibique Pompeium commemorasse demonstrat.</p>
                        </div>
                    </div>
                    <div type="textpart" subtype="chapter" n="9">
                        <div type="textpart" subtype="section" n="1">
                            <p>Quae res etsi nihil ad levandas iniurias pertinere videbantur, tamen
                                idoneos nactus homines, per quos ea quae vellet ad eum perferrentur,
                                petit ab utroque, quoniam Pompei mandata ad se detulerint, ne
                                graventur sua quoque ad eum postulata deferre, si parvo labore
                                magnas controversias tollere atque omnem Italiam metu </p>
                        </div>

                        <div type="textpart" subtype="section" n="2">
                            <p>liberare possint. sibi semper primam fuisse dignitatem vitaque
                                potiorem. doluisse se, quod populi Romani beneficium sibi per
                                contumeliam ab inimicis extorqueretur ereptoque semenstri imperio in
                                urbem retraheretur, cuius absentis rationem haberi proximis comitiis
                                populus iussisset.</p>
                        </div>

                        <div type="textpart" subtype="section" n="3">
                            <p>tamen hanc iacturam honoris sui rei publicae causa aequo animo
                                tulisse; cum litteras ad senatum miserit, ut omnes ab exercitibus
                                discederent, ne id quidem impetravisse.</p>
                        </div>

                        <div type="textpart" subtype="section" n="4">
                            <p>tota Italia dilectus haberi, retineri legiones <num>ii</num>, quae ab
                                se simulatione Parthici belli sint abductae, civitatem esse in
                                armis. quonam haec </p>
                        </div>

                        <div type="textpart" subtype="section" n="5">
                            <p>omnia nisi ad suam perniciem pertinere? sed tamen ad omnia se
                                descendere paratum atque omnia pati rei publicae causa.
                                proficiscatur Pompeius in suas provincias, ipsi exercitus dimittant,
                                discedant in Italia omnes ab armis, metus e civitate tollatur,
                                libera comitia atque omnis res publica senatui populoque Romano
                                permittatur.</p>
                        </div>

                        <div type="textpart" subtype="section" n="6">
                            <p>haec quo facilius certisque condicionibus fiant et iureiurando
                                sanciantur, aut ipse propius accedat aut se patiatur accedere; fore
                                uti per colloquia omnes controversiae componantur.</p>
                        </div>
                    </div>
                    <div type="textpart" subtype="chapter" n="10">
                        <div type="textpart" subtype="section" n="1">
                            <p>Acceptis mandatis Roscius cum Caesare Capuam pervenit ibique consules
                                Pompeiumque invenit; postulata Caesaris renuntiat.</p>
                        </div>

                        <div type="textpart" subtype="section" n="2">
                            <p>illi deliberata re respondent scriptaque ad eum mandata per eosdem
                                remittunt, quorum haec erat summa: </p>
                        </div>

                        <div type="textpart" subtype="section" n="3">
                            <p>Caesar in Galliam reverteretur, Arimino excederet, exercitus
                                dimitteret; quae si fecisset, </p>
                        </div>

                        <div type="textpart" subtype="section" n="4">
                            <p>Pompeium in Hispanias iturum. interea quoad fides esset data Caesarem
                                facturum, quae polliceretur, non intermissuros consules Pompeiumque
                                dilectus.</p>
                        </div>
                    </div>
                    <div type="textpart" subtype="chapter" n="11">
                        <div type="textpart" subtype="section" n="1">
                            <p>Erat iniqua condicio postulare, ut Caesar Arimino excederet atque in
                                provinciam reverteretur, ipsum et provincias et legiones alienas
                                tenere; exercitum Caesaris velle dimitti, dilectus habere; </p>
                        </div>

                        <div type="textpart" subtype="section" n="2">
                            <p>polliceri se in provinciam iturum neque, ante quem diem iturus sit,
                                definire, ut, si peracto consulatu Caesaris non profectus esset,
                                nulla tamen mendaci religione obstrictus videretur; </p>
                        </div>

                        <div type="textpart" subtype="section" n="3">
                            <p>tempus vero colloquio non dare neque accessurum polliceri magnam
                                pacis desperationem adferebat.</p>
                        </div>

                        <div type="textpart" subtype="section" n="4">
                            <p>itaque ab Arimino M. Antonium cum cohortibus <num>v</num> Arretium
                                mittit, ipse Arimini cum duabus subsistit ibique dilectum habere
                                instituit; Pisaurum, Fanum, Anconam singulis cohortibus occupat.
                            </p>
                        </div>
                    </div>
                    <div type="textpart" subtype="chapter" n="12">
                        <div type="textpart" subtype="section" n="1">
                            <p>Interea certior factus Iguium Thermum praetorem cohortibus
                                    <num>v</num> tenere, oppidum munire, omniumque esse Iguinorum
                                optimam erga se voluntatem, Curionem cum tribus cohortibus, quas
                                Pisauri et Arimini habebat, </p>
                        </div>

                        <div type="textpart" subtype="section" n="2">
                            <p>mittit. cuius adventu cognito diffisus municipii voluntati Thermus
                                cohortes ex urbe reducit et profugit. milites </p>
                        </div>

                        <div type="textpart" subtype="section" n="3">
                            <p>in itinere ab eo discedunt ac domum revertuntur. Curio summa omnium
                                voluntate Iguium recipit. quibus rebus cognitis confisus
                                municipiorum voluntatibus Caesar cohortes legionis <num>xiii</num>
                                ex praesidiis deducit Auximumque proficiscitur; quod oppidum Attius
                                cohortibus introductis tenebat dilectumque toto Piceno circummissis
                                senatoribus habebat.</p>
                        </div>
                    </div>
                    <div type="textpart" subtype="chapter" n="13">
                        <div type="textpart" subtype="section" n="1">
                            <p>Adventu Caesaris cognito decuriones Auximi ad Attium Varum frequentes
                                conveniunt; docent sui iudicii rem non esse; neque se neque reliquos
                                municipes pati posse C. Caesarem imperatorem, bene de re publica
                                meritum, tantis rebus gestis oppido moenibusque prohiberi: proinde
                                habeat rationem posteritatis et periculi </p>
                        </div>

                        <div type="textpart" subtype="section" n="2">
                            <p>sui. quorum oratione permotus Varus praesidium, quod </p>
                        </div>

                        <div type="textpart" subtype="section" n="3">
                            <p>introduxerat, ex oppido educit ac profugit. hunc ex primo ordine
                                pauci Caesaris consecuti milites consistere </p>
                        </div>

                        <div type="textpart" subtype="section" n="4">
                            <p>coegerunt. commisso proelio deseritur a suis Varus; nonnulla pars
                                militum domum discedit; reliqui ad Caesarem perveniunt, atque una
                                cum iis deprensus L. Pupius, primi pili centurio, adducitur, qui
                                hunc eundem ordinem </p>
                        </div>

                        <div type="textpart" subtype="section" n="5">
                            <p>in exercitu Cn. Pompei antea duxerat. at Caesar milites Attianos
                                collaudat, Pupium dimittit, Auximatibus agit gratias seque eorum
                                facti memorem fore pollicetur.</p>
                        </div>
                    </div>
                    <div type="textpart" subtype="chapter" n="14">
                        <div type="textpart" subtype="section" n="1">
                            <p>Quibus rebus Romam nuntiatis tantus repente terror invasit, ut cum
                                Lentulus consul ad aperiendum aerarium venisset ad pecuniamque
                                Pompeio ex senatus consulto proferendam, protinus aperto sanctiore
                                aerario ex urbe profugeret. Caesar enim adventare iam iamque </p>
                        </div>

                        <div type="textpart" subtype="section" n="2">
                            <p>et adesse eius equites falso nuntiabantur. hunc Marcellus collega et
                                plerique magistratus consecuti sunt.</p>
                        </div>

                        <div type="textpart" subtype="section" n="3">
                            <p>Cn. Pompeius pridie eius diei ex urbe profectus iter ad legiones
                                habebat, quas a Caesare acceptas in Apulia hibernorum causa
                                disposuerat.</p>
                        </div>

                        <div type="textpart" subtype="section" n="4">
                            <p>dilectus circa urbem intermittuntur; nihil citra Capuam tutum esse
                                omnibus videtur. Capuae primum sese confirmant et colligunt
                                dilectumque colonorum, qui lege Iulia Capuam deducti erant, habere
                                instituunt; gladiatoresque quos ibi Caesar in ludo habebat, ad forum
                                productos Lentulus libertatis spe confirmat atque iis equos
                                attribuit et se sequi iussit; </p>
                        </div>

                        <div type="textpart" subtype="section" n="5">
                            <p>quos postea monitus ab suis, quod ea res omnium iudicio
                                reprehendebatur, circum familias conventus Campaniae custodiae causa
                                distribuit.</p>
                        </div>
                    </div>
                    <div type="textpart" subtype="chapter" n="15">
                        <div type="textpart" subtype="section" n="1">
                            <p>Auximo Caesar progressus omnem agrum Picenum percurrit. cunctae earum
                                regionum praefecturae libentissimis animis eum recipiunt
                                exercitumque eius omnibus rebus iuvant.</p>
                        </div>

                        <div type="textpart" subtype="section" n="2">
                            <p>etiam Cingulo, quod oppidum Labienus constituerat suaque pecunia
                                exaedificaverat, ad eum legati veniunt, quaeque imperaverit, se
                                cupidissime facturos pollicentur.</p>
                        </div>

                        <div type="textpart" subtype="section" n="3">
                            <p>milites imperat; mittunt. interea legio <num>xii</num> Caesarem
                                consequitur. cum his duabus Asculum Picenum proficiscitur. id
                                oppidum Lentulus Spinther <num>x</num> cohortibus tenebat; qui
                                Caesaris adventu cognito profugit ex oppido cohortesque secum
                                abducere conatus magna parte militum deseritur.</p>
                        </div>

                        <div type="textpart" subtype="section" n="4">
                            <p>relictus in itinere cum paucis incidit in Vibullium Rufum missum a
                                Pompeio in agrum Picenum confirmandorum hominum causa. a quo factus
                                Vibullius certior, quae res in Piceno gererentur, milites ab eo
                                accipit, ipsum dimittit.</p>
                        </div>

                        <div type="textpart" subtype="section" n="5">
                            <p>item ex finitimis regionibus quas potest contrahit cohortes ex
                                dilectibus Pompeianis; in his Camerino fugientem Lucilium Hirrum cum
                                sex cohortibus, quas ibi in praesidio </p>
                        </div>

                        <div type="textpart" subtype="section" n="6">
                            <p>habuerat, excipit; quibus coactis <num>xiii</num> efficit. cum his ad
                                Domitium Ahenobarbum Corfinium magnis itineribus pervenit
                                Caesaremque adesse cum legionibus duabus </p>
                        </div>

                        <div type="textpart" subtype="section" n="7">
                            <p>nuntiat. Domitius per se circiter <num>xx</num> cohortes Alba, ex
                                Marsis et Paelignis, finitimis ab regionibus coegerat.</p>
                        </div>
                    </div>
                    <div type="textpart" subtype="chapter" n="16">
                        <div type="textpart" subtype="section" n="1">
                            <p>Recepto Firmo expulsoque Lentulo Caesar conquiri milites, qui ab eo
                                discesserant, dilectumque institui iubet. ipse unum diem ibi rei
                                frumentariae causa </p>
                        </div>

                        <div type="textpart" subtype="section" n="2">
                            <p>moratus Corfinium contendit. eo cum venisset, cohortes <num>v</num>
                                praemissae a Domitio ex oppido pontem fluminis interrumpebant, qui
                                erat ab oppido milia passuum circiter <num>iii</num>.</p>
                        </div>

                        <div type="textpart" subtype="section" n="3">
                            <p>ibi cum antecursoribus Caesaris proelio commisso celeriter Domitiani
                                a ponte repulsi se in oppidum </p>
                        </div>

                        <div type="textpart" subtype="section" n="4">
                            <p>receperunt. Caesar legionibus transductis ad oppidum constitit
                                iuxtaque murum castra posuit.</p>
                        </div>
                    </div>
                    <div type="textpart" subtype="chapter" n="17">
                        <div type="textpart" subtype="section" n="1">
                            <p>Re cognita Domitius ad Pompeium in Apuliam peritos regionum magno
                                proposito praemio cum litteris mittit, qui petant atque orent, ut
                                sibi subveniat; Caesarem duobus exercitibus et locorum angustiis
                                facile </p>
                        </div>

                        <div type="textpart" subtype="section" n="2">
                            <p>intercludi posse frumentoque prohiberi. quod nisi fecerit, se
                                cohortesque amplius <num>xxx</num> magnumque numerum senatorum atque
                                equitum Romanorum in periculum esse </p>
                        </div>

                        <div type="textpart" subtype="section" n="3">
                            <p>venturum. interim suos cohortatus tormenta in muris disponit
                                certasque cuique partes ad custodiam urbis </p>
                        </div>

                        <div type="textpart" subtype="section" n="4">
                            <p>attribuit; militibus in contione agros ex suis possessionibus
                                pollicetur, quaterna in singulos iugera, et pro rata parte
                                centurionibus evocatisque.</p>
                        </div>
                    </div>
                    <div type="textpart" subtype="chapter" n="18">
                        <div type="textpart" subtype="section" n="1">
                            <p>Interim Caesari nuntiatur Sulmonenses, quod oppidum a Corfinio
                                    <num>vii</num> milium intervallo abest, cupere ea facere quae
                                vellet, sed a Q. Lucretio senatore et Attio Paeligno prohiberi, qui
                                id oppidum <num>vii</num> cohortium praesidio tenebant.</p>
                        </div>

                        <div type="textpart" subtype="section" n="2">
                            <p>mittit eo M. Antonium cum legionis <num>xiii</num> cohortibus
                                    <num>v</num>. Sulmonenses simulatque signa nostra viderunt,
                                portas aperuerunt universique, et oppidani et </p>
                        </div>

                        <div type="textpart" subtype="section" n="3">
                            <p>milites, obviam gratulantes Antonio exierunt. Lucretius et Attius de
                                muro se deiecerunt. Attius ad Antonium deductus petit ut ad Caesarem
                                mitteretur. Antonius cum cohortibus et Attio eodem die quo profectus
                                erat revertitur.</p>
                        </div>

                        <div type="textpart" subtype="section" n="4">
                            <p>Caesar eas cohortes cum exercitu suo coniunxit Attiumque incolumem
                                dimisit. Caesar primis diebus castra magnis operibus munire et ex
                                finitimis municipiis frumentum comportare reliquasque copias
                                exspectare instituit.</p>
                        </div>

                        <div type="textpart" subtype="section" n="5">
                            <p>eo triduo legio <num>viii</num> ad eum venit cohortesque ex novis
                                Galliae dilectibus <num>xxii</num> equitesque ab rege Norico
                                circiter <num>ccc</num>. quorum adventu altera castra ad alteram
                                oppidi partem ponit; his castris Curionem praefecit.</p>
                        </div>

                        <div type="textpart" subtype="section" n="6">
                            <p>reliquis diebus oppidum vallo castellisque circumvenire instituit.
                                cuius operis maxima parte effecta eodem fere tempore missi ad
                                Pompeium revertuntur.</p>
                        </div>
                    </div>
                    <div type="textpart" subtype="chapter" n="19">
                        <div type="textpart" subtype="section" n="1">
                            <p>Litteris perlectis Domitius dissimulans in consilio pronuntiat
                                Pompeium celeriter subsidio venturum hortaturque eos ne animo
                                deficiant, quaeque usui ad defendendum oppidum sint parent.</p>
                        </div>

                        <div type="textpart" subtype="section" n="2">
                            <p>ipse arcano cum paucis familiaribus suis colloquitur consiliumque
                                fugae capere </p>
                        </div>

                        <div type="textpart" subtype="section" n="3">
                            <p>constituit. cum vultus Domiti cum oratione non consentiret, atque
                                omnia trepidantius timidiusque ageret, quam superioribus diebus
                                consuesset, multumque cum suis consiliandi causa secreto praeter
                                consuetudinem colloqueretur, concilia conventusque hominum fugeret,
                            </p>
                        </div>

                        <div type="textpart" subtype="section" n="4">
                            <p>res diutius tegi dissimularique non potuit. Pompeius enim
                                rescripserat sese rem in summum periculum deducturum non esse, neque
                                suo consilio aut voluntate Domitium se in oppidum Corfinium
                                contulisse: proinde, siqua fuisset facultas, ad se cum omnibus
                                copiis veniret.</p>
                        </div>

                        <div type="textpart" subtype="section" n="5">
                            <p>id ne fieri posset, obsidione atque oppidi circummunitione fiebat.
                            </p>
                        </div>
                    </div>
                    <div type="textpart" subtype="chapter" n="20">
                        <div type="textpart" subtype="section" n="1">
                            <p>Divulgato Domiti consilio milites, qui erant Corfinii, primo vesperi
                                secessionem faciunt atque ita inter se per tribunos militum
                                centurionesque atque honestissimos sui generis colloquuntur: </p>
                        </div>

                        <div type="textpart" subtype="section" n="2">
                            <p>obsideri se a Caesare; opera munitionesque prope esse perfectas;
                                ducem suum Domitium, cuius spe atque fiducia permanserint, proiectis
                                omnibus fugae consilium capere; debere se suae </p>
                        </div>

                        <div type="textpart" subtype="section" n="3">
                            <p>salutis rationem habere. ab his primo Marsi dissentire incipiunt
                                eamque oppidi partem quae munitissima videretur occupant, tantaque
                                inter eos dissensio exsistit, ut </p>
                        </div>

                        <div type="textpart" subtype="section" n="4">
                            <p>manum conserere atque armis dimicare conentur; post paulo tamen
                                internuntiis ultro citroque missis, quae </p>
                        </div>

                        <div type="textpart" subtype="section" n="5">
                            <p>ignorabant, de L. Domiti fuga cognoscunt. itaque omnes uno consilio
                                Domitium productum in publicum circumsistunt et custodiunt,
                                legatosque ex suo numero ad Caesarem mittunt: sese paratos esse
                                portas aperire, quaeque imperaverit facere, et L. Domitium vivum in
                                eius potestatem tradere.</p>
                        </div>
                    </div>
                    <div type="textpart" subtype="chapter" n="21">
                        <div type="textpart" subtype="section" n="1">
                            <p>Quibus rebus cognitis Caesar, etsi magni interesse arbitrabatur quam
                                primum oppido potiri cohortesque ad se in castra traducere, nequa
                                aut largitionibus aut animi confirmatione aut falsis nuntiis
                                commutatio fieret voluntatis, quod saepe in bello parvis </p>
                        </div>

                        <div type="textpart" subtype="section" n="2">
                            <p>momentis magni casus intercederent, tamen veritus ne militum introitu
                                et nocturni temporis licentia oppidum diriperetur, eos qui venerant
                                collaudat atque in oppidum dimittit, portas murosque adservari
                                iubet.</p>
                        </div>

                        <div type="textpart" subtype="section" n="3">
                            <p>ipse iis operibus, quae facere instituerat, milites disponit, non
                                certis spatiis intermissis, ut erat superiorum dierum consuetudo,
                                sed perpetuis vigiliis stationibusque, ut contingant inter se atque
                                omnem munitionem expleant; </p>
                        </div>

                        <div type="textpart" subtype="section" n="4">
                            <p>tribunos militum et praefectos circummittit atque hortatur, non solum
                                ab eruptionibus caveant, sed etiam </p>
                        </div>

                        <div type="textpart" subtype="section" n="5">
                            <p>singulorum hominum occultos exitus adservent. neque vero tam remisso
                                ac languido animo quisquam omnium </p>
                        </div>

                        <div type="textpart" subtype="section" n="6">
                            <p>fuit, qui ea nocte conquieverit. tanta erat summae rerum exspectatio,
                                ut alius in aliam partem mente atque animo traheretur, quid ipsis
                                Corfiniensibus, quid Domitio, quid Lentulo, quid reliquis accideret,
                                qui quosque eventus exciperent.</p>
                        </div>
                    </div>
                    <div type="textpart" subtype="chapter" n="22">
                        <div type="textpart" subtype="section" n="1">
                            <p>Quarta vigilia circiter Lentulus Spinther de muro cum vigiliis
                                custodibusque nostris colloquitur: velle, </p>
                        </div>

                        <div type="textpart" subtype="section" n="2">
                            <p>si sibi fiat potestas, Caesarem convenire. facta potestate ex oppido
                                mittitur, neque ab eo prius Domitiani milites discedunt, quam in
                                conspectum Caesaris deducatur.</p>
                        </div>

                        <div type="textpart" subtype="section" n="3">
                            <p>cum eo de salute sua orat atque obsecrat ut sibi parcat veteremque
                                amicitiam commemorat Caesarisque in se beneficia exponit, quae erant
                                maxima: </p>
                        </div>

                        <div type="textpart" subtype="section" n="4">
                            <p>quod per eum in collegium pontificum venerat, quod provinciam
                                Hispaniam ex praetura habuerat, quod in petitione consulatus erat
                                sublevatus.</p>
                        </div>

                        <div type="textpart" subtype="section" n="5">
                            <p>cuius orationem Caesar interpellat: se non maleficii causa ex
                                provincia egressum, sed uti se a contumeliis inimicorum defenderet,
                                ut tribunos plebis in ea re ex civitate expulsos in suam dignitatem
                                restitueret, et se et populum Romanum factione paucorum oppressum in
                                libertatem </p>
                        </div>

                        <div type="textpart" subtype="section" n="6">
                            <p>vindicaret. cuius oratione confirmatus Lentulus, ut in oppidum
                                reverti liceat, petit: quod de sua salute inpetraverit, fore etiam
                                reliquis ad suam spem solacio; adeo esse perterritos nonnullos, ut
                                suae vitae durius consulere cogantur. facta potestate discedit.</p>
                        </div>
                    </div>
                    <div type="textpart" subtype="chapter" n="23">
                        <div type="textpart" subtype="section" n="1">
                            <p>Caesar, ubi luxit, omnes senatores senatorumque liberos, tribunos
                                militum equitesque Romanos ad se produci iubet.</p>
                        </div>

                        <div type="textpart" subtype="section" n="2">
                            <p>erant quinque senatorii ordinis, L. Domitius, P. Lentulus Spinther,
                                L. Caecilius Rufus, Sex. Quintilius Varus quaestor, L. Rubrius;
                                praeterea filius Domiti aliique complures adulescentes et magnus
                                numerus equitum Romanorum et decurionum, quos ex municipiis Domitius
                                evocaverat.</p>
                        </div>

                        <div type="textpart" subtype="section" n="3">
                            <p>hos omnes productos a contumeliis militum conviciisque prohibet;
                                pauca apud eos loquitur, quod sibi a parte eorum gratia relata non
                                sit pro suis in eos maximis beneficiis; dimittit omnes incolumes.
                            </p>
                        </div>

                        <div type="textpart" subtype="section" n="4">
                            <p>HS <num>lx</num>, quod advexerat Domitius atque in publico
                                deposuerat, allatum ad se ab quattuorviris Corfiniensibus Domitio
                                reddit, ne continentior in vita hominum quam in pecunia fuisse
                                videatur, etsi eam pecuniam publicam esse constabat datamque a
                                Pompeio in stipendium.</p>
                        </div>

                        <div type="textpart" subtype="section" n="5">
                            <p>milites Domitianos sacramentum apud se dicere iubet atque eo die
                                castra movet iustumque iter conficit <num>vii</num> omnino dies ad
                                Corfinium commoratus, et per fines Marrucinorum Frentranorum
                                Larinatium in Apuliam pervenit.</p>
                        </div>
                    </div>
                    <div type="textpart" subtype="chapter" n="24">
                        <div type="textpart" subtype="section" n="1">
                            <p>Pompeius his rebus cognitis, quae erant ad Corfinium gestae, Luceria
                                proficiscitur Canusium atque inde Brundisium.</p>
                        </div>

                        <div type="textpart" subtype="section" n="2">
                            <p>copias undique omnes ex novis dilectibus ad se cogi iubet; servos,
                                pastores armat atque iis equos attribuit; ex his circiter
                                    <num>ccc</num> equites conficit.</p>
                        </div>

                        <div type="textpart" subtype="section" n="3">
                            <p>L. Manlius praetor Alba cum cohortibus sex profugit, Rutilius Lupus
                                praetor Tarracina cum tribus; quae procul equitatum Caesaris
                                conspicatae, cui praeerat Vibius Curius, relicto praetore signa ad
                                Curium transferunt atque ad eum transeunt.</p>
                        </div>

                        <div type="textpart" subtype="section" n="4">
                            <p>item reliquis itineribus nonnullae cohortes in agmen Caesaris, aliae
                                in equites incidunt. reducitur ad eum deprensus ex itinere N. Magius
                                Cremona, praefectus fabrum Cn. Pompei.</p>
                        </div>

                        <div type="textpart" subtype="section" n="5">
                            <p>quem Caesar ad eum remittit cum mandatis: quoniam ad id tempus
                                facultas colloquendi non fuerit atque ipse Brundisium sit venturus,
                                interesse rei publicae et communis salutis se cum Pompeio colloqui;
                                neque vero idem profici longo itineris spatio, cum per alios
                                condiciones ferantur, ac si coram de omnibus condicionibus
                                disceptetur.</p>
                        </div>
                    </div>
                    <div type="textpart" subtype="chapter" n="25">
                        <div type="textpart" subtype="section" n="1">
                            <p>His datis mandatis Brundisium cum legionibus <num>vi</num> pervenit,
                                veteranis <num>iii</num> et reliquis quas ex novo dilectu confecerat
                                atque in itinere conpleverat; Domitianas enim cohortes protinus a
                                Corfinio in Siciliam miserat.</p>
                        </div>

                        <div type="textpart" subtype="section" n="2">
                            <p>repperit consules Dyrrachium profectos cum magna parte exercitus,
                                Pompeium remanere Brundisii </p>
                        </div>

                        <div type="textpart" subtype="section" n="3">
                            <p>cum cohortibus <num>xx</num>; neque certum inveniri poterat,
                                obtinendine Brundisi causa ibi remansisset, quo facilius omne
                                Hadriaticum mare ex ultimis Italiae partibus regionibusque Graeciae
                                in potestate haberet atque ex utraque parte bellum administrare
                                posset, an inopia </p>
                        </div>

                        <div type="textpart" subtype="section" n="4">
                            <p>navium ibi restitisset, veritusque ne ille Italiam dimittendam non
                                existimaret, exitus administrationesque </p>
                        </div>

                        <div type="textpart" subtype="section" n="5">
                            <p>Brundisini portus inpedire instituit. quorum operum haec erat ratio:
                                qua fauces erant angustissimae portus, moles atque aggerem ab
                                utraque parte litoris iaciebat, </p>
                        </div>

                        <div type="textpart" subtype="section" n="6">
                            <p>quod his locis erat vadosum mare. longius progressus, cum agger
                                altiore aqua contineri non posset, rates duplices quoquoversus pedum
                                    <num>xxx</num> e regione molis collocabat.</p>
                        </div>

                        <div type="textpart" subtype="section" n="7">
                            <p>has quaternis ancoris ex <num>iv</num> angulis destinabat, ne
                                fluctibus moverentur.</p>
                        </div>

                        <div type="textpart" subtype="section" n="8">
                            <p>his perfectis collocatisque alias deinceps pari magnitudine rates
                                iungebat.</p>
                        </div>

                        <div type="textpart" subtype="section" n="9">
                            <p>has terra atque aggere integebat, ne aditus atque incursus ad
                                defendendum impediretur; a fronte atque ab </p>
                        </div>

                        <div type="textpart" subtype="section" n="10">
                            <p>utroque latere cratibus ac pluteis protegebat; in quarta quaque earum
                                turres binorum tabulatorum excitabat, quo commodius ab impetu navium
                                incendiisque defenderet.</p>
                        </div>
                    </div>
                    <div type="textpart" subtype="chapter" n="26">
                        <div type="textpart" subtype="section" n="1">
                            <p>Contra haec Pompeius naves magnas onerarias, quas in portu Brundisino
                                deprehenderat, adornabat. ibi turres cum ternis tabulatis erigebat
                                easque multis tormentis et omni genere telorum completas ad opera
                                Caesaris adpellebat, ut rates perrumperet atque opera disturbaret.
                                sic cotidie utrimque eminus fundis, sagittis reliquisque telis
                                pugnabatur.</p>
                        </div>

                        <div type="textpart" subtype="section" n="2">
                            <p>atque haec Caesar ita administrabat, ut condiciones pacis dimittendas
                                non existimaret; ac tametsi magnopere admirabatur Magium, quem ad
                                Pompeium cum mandatis miserat, ad se non remitti, atque ea res saepe
                                temptata etsi impetus eius consiliaque tardabat, tamen omnibus rebus
                                in eo </p>
                        </div>

                        <div type="textpart" subtype="section" n="3">
                            <p>perseverandum putabat. itaque Caninium Rebilum legatum, familiarem
                                necessariumque Scriboni Libonis, mittit ad eum colloquii causa;
                                mandat ut Libonem de concilianda pace hortetur; in primis, ut ipse
                                cum Pompeio colloqueretur, postulat; </p>
                        </div>

                        <div type="textpart" subtype="section" n="4">
                            <p>magnopere sese confidere demonstrat, si eius rei sit potestas facta,
                                fore ut aequis condicionibus ab armis discedatur. cuius rei magnam
                                partem laudis atque existimationis ad Libonem perventuram, si illo
                                auctore atque agente ab armis sit discessum.</p>
                        </div>

                        <div type="textpart" subtype="section" n="5">
                            <p>Libo a colloquio Canini digressus ad Pompeium proficiscitur. paulo
                                post renuntiat, quod consules absint, sine illis non posse agi de
                                compositione.</p>
                        </div>

                        <div type="textpart" subtype="section" n="6">
                            <p>ita saepius rem frustra temptatam Caesar aliquando dimittendam sibi
                                iudicat et de bello agendum.</p>
                        </div>
                    </div>
                    <div type="textpart" subtype="chapter" n="27">
                        <div type="textpart" subtype="section" n="1">
                            <p>Prope dimidia parte operis a Caesare effecta diebusque in ea re
                                consumptis <num>ix</num>, naves a consulibus Dyrrachio remissae,
                                quae priorem partem exercitus eo de</p>
                        </div>

                        <div type="textpart" subtype="section" n="2">
                            <p>portaverant, Brundisium revertuntur. Pompeius sive operibus Caesaris
                                permotus sive etiam, quod ab initio Italia excedere constituerat,
                                adventu navium profectionem parare incipit, </p>
                        </div>

                        <div type="textpart" subtype="section" n="3">
                            <p>et quo facilius impetum Caesaris tardaret, ne sub ipsa profectione
                                milites oppidum inrumperent, portas obstruit, vicos plateasque
                                inaedificat, fossas transversas viis praeducit atque ibi sudes
                                stipitesque praeacutos defigit.</p>
                        </div>

                        <div type="textpart" subtype="section" n="4">
                            <p>haec levibus cratibus terraque inaequat; aditus autem atque itinera
                                duo, quae extra murum ad portum ferebant, maximis defixis trabibus
                                atque eis praeacutis praesepit.</p>
                        </div>

                        <div type="textpart" subtype="section" n="5">
                            <p>his paratis rebus milites silentio naves conscendere iubet, expeditos
                                autem ex evocatis, sagittariis funditoribusque raros in muro
                                turribusque disponit.</p>
                        </div>

                        <div type="textpart" subtype="section" n="6">
                            <p>hos certo signo revocare constituit, cum omnes milites naves
                                conscendissent, atque iis expedito loco actuaria navigia relinquit.
                            </p>
                        </div>
                    </div>
                    <div type="textpart" subtype="chapter" n="28">
                        <div type="textpart" subtype="section" n="1">
                            <p>Brundisini Pompeianorum militum iniuriis atque ipsius Pompei
                                contumeliis permoti Caesaris rebus favebant.</p>
                        </div>

                        <div type="textpart" subtype="section" n="2">
                            <p>itaque cognita Pompei profectione concursantibus illis atque in ea re
                                occupatis volgo ex tectis significabant. per quos re cognita Caesar
                                scalas parari militesque armari iubet, nequam rei gerendae
                                facultatem dimittat.</p>
                        </div>

                        <div type="textpart" subtype="section" n="3">
                            <p>Pompeius sub noctem naves solvit. qui erant in muro custodiae causa
                                collocati, eo signo, quod convenerat, revocantur notisque itineribus
                                ad naves decurrunt.</p>
                        </div>

                        <div type="textpart" subtype="section" n="4">
                            <p>milites positis scalis muros ascendunt, sed moniti a Brundisinis, ut
                                vallum caecum fossasque caveant, subsistunt et longo itinere ab his
                                circumducti ad portum perveniunt duasque naves cum militibus, quae
                                ad moles Caesaris adhaeserant, scaphis lintribusque reprehendunt,
                                reprehensas excipiunt.</p>
                        </div>
                    </div>
                    <div type="textpart" subtype="chapter" n="29">
                        <div type="textpart" subtype="section" n="1">
                            <p>Caesar etsi ad spem conficiendi negoti maxime probabat coactis
                                navibus mare transire et Pompeium sequi, priusquam ille sese
                                transmarinis auxiliis confirmaret, tamen eius rei moram temporisque
                                longinquitatem timebat, quod omnibus coactis navibus Pompeius </p>
                        </div>

                        <div type="textpart" subtype="section" n="2">
                            <p>praesentem facultatem insequendi sui ademerat. relinquebatur, ut ex
                                longinquioribus regionibus Galliae Picenique et a freto naves essent
                                exspectandae. id propter </p>
                        </div>

                        <div type="textpart" subtype="section" n="3">
                            <p>anni tempus longum atque impeditum videbatur. interea veterem
                                exercitum, duas Hispanias confirmari, quarum erat altera maximis
                                beneficiis Pompei devincta, auxilia, equitatum parari, Galliam
                                Italiamque temptari se absente nolebat.</p>
                        </div>
                    </div>
                    <div type="textpart" subtype="chapter" n="30">
                        <div type="textpart" subtype="section" n="1">
                            <p>Itaque in praesentia Pompei sequendi rationem omittit, in Hispaniam
                                proficisci constituit, duumviris municipiorum omnium imperat, ut
                                naves conquirant </p>
                        </div>

                        <div type="textpart" subtype="section" n="2">
                            <p>Brundisiumque deducendas curent. mittit in Sardiniam cum legione una
                                Valerium legatum, in Siciliam Curionem pro praetore cum legionibus
                                    <num>iiii</num>; eundem, cum Siciliam recepisset, protinus in
                                Africam traducere exercitum iubet. Sardiniam obtinebat M. Cotta,
                                Siciliam </p>
                        </div>

                        <div type="textpart" subtype="section" n="3">
                            <p>M. Cato; Africam sorte Tubero obtinere debebat. Caralitani, simul ad
                                se Valerium mitti audierunt, nondum profecto ex Italia sua sponte
                                Cottam ex oppido eiciunt. ille perterritus, quod omnem provinciam
                                consentire </p>
                        </div>

                        <div type="textpart" subtype="section" n="4">
                            <p>intellegebat, ex Sardinia in Africam profugit. Cato in Sicilia naves
                                longas veteres reficiebat, novas civitatibus imperabat. haec magno
                                studio agebat. in Lucanis Bruttiisque per legatos suos civium
                                Romanorum dilectus habebat, equitum peditumque certum numerum a </p>
                        </div>

                        <div type="textpart" subtype="section" n="5">
                            <p>civitatibus Siciliae exigebat. quibus rebus paene perfectis adventu
                                Curionis cognito queritur in contione sese proiectum ac proditum a
                                Cn. Pompeio, qui omnibus rebus imparatissimis non necessarium bellum
                                suscepisset et ab se reliquisque in senatu interrogatus omnia sibi
                                esse ad bellum apta ac parata confirmavisset. haec in contione
                                questus ex provincia fugit.</p>
                        </div>
                    </div>
                    <div type="textpart" subtype="chapter" n="31">
                        <div type="textpart" subtype="section" n="1">
                            <p>Nacti vacuas ab imperiis Sardiniam Valerius, Curio Siciliam, cum
                                exercitibus eo perveniunt.</p>
                        </div>

                        <div type="textpart" subtype="section" n="2">
                            <p>Tubero cum in Africam venisset, invenit in provincia cum imperio
                                Attium Varum; qui ad Auximum, ut supra demonstravimus, amissis
                                cohortibus protinus ex fuga in Africam pervenerat atque eam sua
                                sponte vacuam occupaverat dilectuque habito duas legiones effecerat,
                                hominum et locorum notitia et usu eius provinciae nactus aditus ad
                                ea conanda, quod paucis ante </p>
                        </div>

                        <div type="textpart" subtype="section" n="3">
                            <p>annis ex praetura eam provinciam obtinuerat. hic venientem Uticam
                                navibus Tuberonem portu atque oppido prohibet neque adfectum
                                valetudine filium exponere in terra patitur, sed sublatis ancoris
                                excedere eo loco cogit.</p>
                        </div>
                    </div>
                    <div type="textpart" subtype="chapter" n="32">
                        <div type="textpart" subtype="section" n="1">
                            <p>His rebus confectis Caesar, ut reliquum tempus a labore
                                intermitteretur, milites in proxima municipia </p>
                        </div>

                        <div type="textpart" subtype="section" n="2">
                            <p>deducit; ipse ad urbem proficiscitur. coacto senatu iniurias
                                inimicorum commemorat. docet se nullum extraordinarium honorem
                                adpetisse, sed exspectato legitimo tempore consulatus eo fuisse
                                contentum, quod omnibus </p>
                        </div>

                        <div type="textpart" subtype="section" n="3">
                            <p>civibus pateret. latum ab <num>x</num> tribunis plebis
                                contradicentibus inimicis, Catone vero acerrime repugnante et
                                pristina consuetudine dicendi mora dies extrahente, ut sui ratio
                                absentis haberetur, ipso consule Pompeio; qui si inprobasset, cur
                                ferri passus esset? si probasset, </p>
                        </div>

                        <div type="textpart" subtype="section" n="4">
                            <p>cur se uti populi beneficio prohibuisset? patientiam proponit suam,
                                cum de exercitibus dimittendis ultro postulavisset, in quo iacturam
                                dignitatis atque honoris </p>
                        </div>

                        <div type="textpart" subtype="section" n="5">
                            <p>ipse facturus esset. acerbitatem inimicorum docet, qui quod ab altero
                                postularent, in se recusarent, atque omnia permisceri mallent quam
                                imperium exercitusque </p>
                        </div>

                        <div type="textpart" subtype="section" n="6">
                            <p>dimittere. iniuriam in eripiendis legionibus praedicat, crudelitatem
                                et insolentiam in circumscribendis tribunis plebis; condiciones a se
                                latas, expetita colloquia </p>
                        </div>

                        <div type="textpart" subtype="section" n="7">
                            <p>et denegata commemorat. pro quibus rebus hortatur ac postulat, ut rem
                                publicam suscipiant atque una secum administrent. sin timore
                                defugiant, illis se oneri non futurum et per se rem publicam
                                administraturum.</p>
                        </div>

                        <div type="textpart" subtype="section" n="8">
                            <p>legatos ad Pompeium de compositione mitti oportere, neque se
                                reformidare, quod in senatu Pompeius paulo ante dixisset, ad quos
                                legati mitterentur, his auctoritatem attribui timoremque eorum qui
                                mitterent significari.</p>
                        </div>

                        <div type="textpart" subtype="section" n="9">
                            <p>tenuis atque infirmi haec animi videri. se vero, ut operibus anteire
                                studuerit, sic iustitia et aequitate velle superare.</p>
                        </div>
                    </div>
                    <div type="textpart" subtype="chapter" n="33">
                        <div type="textpart" subtype="section" n="1">
                            <p>Probat rem senatus de mittendis legatis; sed qui mitterentur non
                                reperiebantur, maximeque timoris causa pro se quisque id munus
                                legationis recusabat.</p>
                        </div>

                        <div type="textpart" subtype="section" n="2">
                            <p>Pompeius enim discedens ab urbe in senatu dixerat eodem se habiturum
                                loco, qui Romae remansissent, et </p>
                        </div>

                        <div type="textpart" subtype="section" n="3">
                            <p>qui in castris Caesaris fuissent. sic triduum disputationibus
                                excusationibusque extrahitur. subicitur etiam L. Metellus tribunus
                                plebis ab inimicis Caesaris, qui hanc rem distrahat, reliquasque
                                res, quascumque agere </p>
                        </div>

                        <div type="textpart" subtype="section" n="4">
                            <p>instituerit, impediat. cuius cognito consilio Caesar frustra diebus
                                aliquot consumptis, ne reliquum tempus amittat, infectis iis quae
                                agere destinaverat, ab urbe proficiscitur atque in ulteriorem
                                Galliam pervenit.</p>
                        </div>
                    </div>
                    <div type="textpart" subtype="chapter" n="34">
                        <div type="textpart" subtype="section" n="1">
                            <p>Quo cum venisset, cognoscit missum in Hispaniam a Pompeio Vibullium
                                Rufum, quem paucis ante diebus Corfinio captum ipse dimiserat; </p>
                        </div>

                        <div type="textpart" subtype="section" n="2">
                            <p>profectum item Domitium ad occupandam Massiliam navibus actuariis
                                    <num>vii</num>, quas Igilii et in Cosano a privatis coactas
                                servis libertis colonis suis compleverat; </p>
                        </div>

                        <div type="textpart" subtype="section" n="3">
                            <p>praemissos etiam legatos Massilienses domum, nobiles adulescentes,
                                quos ab urbe discedens Pompeius erat adhortatus, ne nova Caesaris
                                officia veterum suorum beneficiorum in eos </p>
                        </div>

                        <div type="textpart" subtype="section" n="4">
                            <p>memoriam expellerent. quibus mandatis acceptis Massilienses portas
                                Caesari clauserant; Albicos, barbaros homines, qui in eorum fide
                                antiquitus erant montesque </p>
                        </div>

                        <div type="textpart" subtype="section" n="5">
                            <p>supra Massiliam incolebant, ad se vocaverant, frumentum ex finitimis
                                regionibus atque ex omnibus castellis in urbem convexerant, armorum
                                officinas in urbe instituerant, muros portas classem reficiebant.
                            </p>
                        </div>
                    </div>
                    <div type="textpart" subtype="chapter" n="35">
                        <div type="textpart" subtype="section" n="1">
                            <p>Evocat ad se Caesar Massilia <num>xv</num> primos. cum his agit, ne
                                initium inferendi belli a Massiliensibus oriatur; debere eos Italiae
                                totius auctoritatem sequi </p>
                        </div>

                        <div type="textpart" subtype="section" n="2">
                            <p>potius quam unius hominis voluntati obtemperare. reliqua, quae ad
                                eorum sanandas mentes pertinere arbitrabatur, commemorat.</p>
                        </div>

                        <div type="textpart" subtype="section" n="3">
                            <p>cuius orationem legati domum referunt atque ex senatus auctoritate
                                haec Caesari renuntiant: intellegere se divisum esse populum Romanum
                                in partes duas. neque sui iudicii neque suarum esse virium
                                discernere, utra pars iustiorem habeat causam.</p>
                        </div>

                        <div type="textpart" subtype="section" n="4">
                            <p>principes vero esse earum partium <del>Cn. Pompeium et C.
                                    Caesarem</del>, patronos civitatis, quorum alter agros Volcarum
                                Arecomicorum et Helviorum publice iis concesserit, alter bello
                                victos Sallyas adtribuerit vectigaliaque auxerit.</p>
                        </div>

                        <div type="textpart" subtype="section" n="5">
                            <p>quare paribus eorum beneficiis parem se quoque voluntatem tribuere
                                debere, et neutrum eorum contra alterum iuvare aut urbe ac portibus
                                recipere.</p>
                        </div>
                    </div>
                    <div type="textpart" subtype="chapter" n="36">
                        <div type="textpart" subtype="section" n="1">
                            <p>Haec dum inter eos aguntur, Domitius navibus Massiliam pervenit atque
                                ab iis receptus urbi praeficitur; summa ei belli administrandi
                                permittitur.</p>
                        </div>

                        <div type="textpart" subtype="section" n="2">
                            <p>eius imperio classem quoquoversus dimittunt; onerarias naves, quas
                                ubique possunt, deprehendunt atque in portum deducunt, parum clavis
                                aut materia atque armamentis instructis ad reliquas armandas
                                reficiendasque utuntur; </p>
                        </div>

                        <div type="textpart" subtype="section" n="3">
                            <p>frumenti quod inventum est, in publicum conferunt; reliquas merces
                                commeatusque ad obsidionem urbis, si accidat, reservant.</p>
                        </div>

                        <div type="textpart" subtype="section" n="4">
                            <p>quibus iniuriis permotus Caesar legiones tres Massiliam adducit;
                                turres vineasque ad oppugnationem urbis agere, naves longas </p>
                        </div>

                        <div type="textpart" subtype="section" n="5">
                            <p>Arelate numero <num>xii</num> facere instituit. quibus effectis
                                armatisque diebus <num>xxx</num>, a qua die materia caesa est,
                                adductisque Massiliam his D. Brutum praeficit, C. Trebonium legatum
                                ad oppugnationem Massiliae relinquit.</p>
                        </div>
                    </div>
                    <div type="textpart" subtype="chapter" n="37">
                        <div type="textpart" subtype="section" n="1">
                            <p>Dum haec parat atque administrat, C. Fabium legatum cum legionibus
                                    <num>iii</num>, quas Narbone circumque ea loca hiemandi causa
                                disposuerat, in Hispaniam praemittit celeriterque saltus Pyrenaeos
                                occupari iubet, qui eo tempore ab L. Afranio legato praesidiis
                                tenebantur.</p>
                        </div>

                        <div type="textpart" subtype="section" n="2">
                            <p>reliquas legiones, quae longius hiemabant, </p>
                        </div>

                        <div type="textpart" subtype="section" n="3">
                            <p>subsequi iubet. Fabius, ut erat imperatum, adhibita celeritate
                                praesidium ex saltu deiecit magnisque itineribus ad exercitum Afrani
                                contendit.</p>
                        </div>
                    </div>
                    <div type="textpart" subtype="chapter" n="38">
                        <div type="textpart" subtype="section" n="1">
                            <p>Adventu L. Vibulli Rufi, quem a Pompeio missum in Hispaniam
                                demonstratum est, Afranius et Petreius et Varro legati Pompei,
                                quorum unus Hispaniam citeriorem tribus legionibus, alter
                                ulteriorem; a saltu Castulonensi ad Anam duabus legionibus, tertius
                                ab Ana Vettonum agrum Lusitaniamque pari numero legionum obtinebat,
                            </p>
                        </div>

                        <div type="textpart" subtype="section" n="2">
                            <p>officia inter se partiuntur, uti Petreius ex Lusitania per Vettones
                                cum omnibus copiis ad Afranium proficiscatur, Varro cum iis quas
                                habebat legionibus omnem ulteriorem Hispaniam tueatur.</p>
                        </div>

                        <div type="textpart" subtype="section" n="3">
                            <p>his rebus constitutis equites auxiliaque toti Lusitaniae a Petreio,
                                Celtiberiae Cantabris barbarisque omnibus qui ad Oceanum pertinent,
                                ab Afranio imperantur.</p>
                        </div>

                        <div type="textpart" subtype="section" n="4">
                            <p>quibus coactis celeriter Petreius per Vettones ad Afranium pervenit,
                                constituuntque communi consilio bellum ad Ilerdam propter ipsius
                                loci opportunitatem gerere.</p>
                        </div>
                    </div>
                    <div type="textpart" subtype="chapter" n="39">
                        <div type="textpart" subtype="section" n="1">
                            <p>Erant, ut supra demonstratum est, legiones Afrani <num>iii</num>,
                                Petrei duae, praeterea scutatae citerioris provinciae et caetratae
                                ulterioris Hispaniae cohortes circiter <num>lxxx</num> equitumque
                                utriusque provinciae circiter <num>v</num> milia.</p>
                        </div>

                        <div type="textpart" subtype="section" n="2">
                            <p>Caesar legiones in Hispaniam praemiserat VI; auxilia peditum
                                †nulla†, equitum <num>iii</num> milia, quae omnibus
                                superioribus bellis habuerat, et parem ex Gallia numerum, quam ipse
                                pacaverat, nominatim ex omnibus civitatibus nobilissimo et
                                fortissimo quoque evocato; huc optimi generis hominum ex Aquitanis
                                montanisque, qui Galliam provinciam attingunt, <gap reason="lost"/> adiecerat.
                            </p>
                        </div>

                        <div type="textpart" subtype="section" n="3">
                            <p>audierat Pompeium per Mauretaniam cum legionibus iter in Hispaniam
                                facere confestimque esse venturum. simul a tribunis militum
                                centurionibusque mutuas pecunias sumpsit; has exercitui distribuit.
                            </p>
                        </div>

                        <div type="textpart" subtype="section" n="4">
                            <p>quo facto duas res consecutus est, quod pignore animos centurionum
                                devinxit, et largitione militum voluntates redemit.</p>
                        </div>
                    </div>
                    <div type="textpart" subtype="chapter" n="40">
                        <div type="textpart" subtype="section" n="1">
                            <p>Fabius finitimarum civitatum animos litteris nuntiisque temptabat. in
                                Sicori flumine pontes effecerat duos distantes inter se milia
                                passuum <num>iiii</num>. his pontibus pabulatum mittebat, quod ea
                                quae citra flumen fuerant </p>
                        </div>

                        <div type="textpart" subtype="section" n="2">
                            <p>superioribus diebus consumpserat. hoc idem fere atque eadem de causa
                                Pompeiani exercitus duces faciebant, crebroque inter se equestribus
                                proeliis contendebant.</p>
                        </div>

                        <div type="textpart" subtype="section" n="3">
                            <p>huc cum cotidiana consuetudine egressae pabulatoribus praesidio
                                propiore ponte legiones Fabianae duae flumen transissent,
                                impedimentaque et omnis equitatus sequeretur, subito vi ventorum et
                                aquae magnitudine pons est interruptus et reliqua multitudo equitum
                                interclusa.</p>
                        </div>

                        <div type="textpart" subtype="section" n="4">
                            <p>quo cognito a Petreio et Afranio ex aggere atque cratibus, quae
                                flumine ferebantur, celeriter suo ponte Afranius, quem oppido
                                castrisque coniunctum habebat, legiones <num>iiii</num> equitatumque
                                omnem traiecit duabusque Fabianis occurrit legionibus.</p>
                        </div>

                        <div type="textpart" subtype="section" n="5">
                            <p>cuius adventu nuntiato L. Plancus, qui legionibus praeerat,
                                necessaria re coactus locum capit superiorem diversamque aciem in
                                duas partes constituit, ne ab equitatu circumveniri posset. ita
                                congressus impari numero magnos impetus legionum equitatusque
                                sustinet.</p>
                        </div>

                        <div type="textpart" subtype="section" n="7">
                            <p>commisso ab equitibus proelio signa legionum duarum procul ab
                                utrisque conspiciuntur, quas C. Fabius ulteriore ponte subsidio
                                nostris miserat, suspicatus fore, id quod accidit, ut duces
                                adversariorum occasione et beneficio fortunae ad nostros opprimendos
                                uterentur. quarum adventu proelium dirimitur ac suas uterque
                                legiones reducit in castra.</p>
                        </div>
                    </div>
                    <div type="textpart" subtype="chapter" n="41">
                        <div type="textpart" subtype="section" n="1">
                            <p>Eo biduo Caesar cum equitibus <num>dcccc</num>, quos sibi praesidio
                                reliquerat, in castra pervenit. pons, qui fuerat tempestate
                                interruptus, paene erat refectus; </p>
                        </div>

                        <div type="textpart" subtype="section" n="2">
                            <p>hunc noctu perfici iussit. ipse cognita locorum natura ponti
                                castrisque praesidio sex cohortes relinquit atque omnia impedimenta
                                et postero die omnibus copiis triplici instructa acie ad Ilerdam
                                proficiscitur et sub castris Afrani consistit et ibi paulisper sub
                                armis moratus facit aequo loco pugnandi potestatem. potestate facta
                                Afranius copias educit et in medio colle sub </p>
                        </div>

                        <div type="textpart" subtype="section" n="3">
                            <p>castris constituit. Caesar ubi cognovit per Afranium stare, quominus
                                proelio dimicaretur, ab infimis radicibus montis intermissis
                                circiter passibus <num>cccc</num> castra facere constituit, </p>
                        </div>

                        <div type="textpart" subtype="section" n="4">
                            <p>et, ne in opere faciundo milites repentino hostium incursu
                                exterrerentur atque opere prohiberentur, vallo muniri vetuit, quod
                                eminere et procul videri necesse erat, sed a fronte contra hostem
                            </p>
                        </div>

                        <div type="textpart" subtype="section" n="5">
                            <p>pedum <num>xv</num> fossam fieri iussit. et prima et secunda acies in
                                armis, ut ab initio constituta erat, permanebat; post hos opus in
                                occulto a <num>iii</num> acie fiebat. sic omne prius est perfectum
                                opus, quam intellegeretur ab Afranio </p>
                        </div>

                        <div type="textpart" subtype="section" n="6">
                            <p>castra muniri. sub vesperum Caesar intra hanc fossam legiones reducit
                                atque ibi sub armis proxima nocte conquiescit.</p>
                        </div>
                    </div>
                    <div type="textpart" subtype="chapter" n="42">
                        <div type="textpart" subtype="section" n="1">
                            <p>Postero die omnem exercitum intra fossam continet, et, quod longius
                                erat agger petendus, in praesentia similem rationem operis
                                instituit, singulaque latera castrorum singulis attribuit legionibus
                                munienda, fossasque ad eandem magnitudinem perfici iubet; reliquas
                                legiones in armis expeditas contra hostem constituit.</p>
                        </div>

                        <div type="textpart" subtype="section" n="2">
                            <p>Afranius Petreiusque terrendi causa atque operis impediendi copias
                                suas ad infimas montis radices producunt et proelio lacessunt. neque
                                idcirco Caesar opus intermittit confisus praesidio legionum trium et
                                munitione fossae.</p>
                        </div>

                        <div type="textpart" subtype="section" n="3">
                            <p>illi non diu commorati nec longius ab infimo </p>
                        </div>

                        <div type="textpart" subtype="section" n="4">
                            <p>colle progressi copias in castra reducunt. tertio die Caesar vallo
                                castra communit, reliquas cohortes, quas in superioribus castris
                                reliquerat, impedimentaque ad se traduci iubet.</p>
                        </div>
                    </div>
                    <div type="textpart" subtype="chapter" n="43">
                        <div type="textpart" subtype="section" n="1">
                            <p>Erat inter oppidum Ilerdam et proximum collem, ubi castra Petreius
                                atque Afranius habebant, planities circiter passuum <num>ccc</num>,
                                atque in hoc fere medio spatio </p>
                        </div>

                        <div type="textpart" subtype="section" n="2">
                            <p>tumulus erat paulo editior. quem si occupavisset Caesar et
                                communivisset, ab oppido et ponte et commeatu omni, quem in oppidum
                                contulerant, se interclusurum adversarios confidebat.</p>
                        </div>

                        <div type="textpart" subtype="section" n="3">
                            <p>hoc sperans legiones <num>iii</num> ex castris educit acieque in
                                locis idoneis structa unius legionis antesignanos procurrere atque
                                eum tumulum occupare </p>
                        </div>

                        <div type="textpart" subtype="section" n="4">
                            <p>iubet. qua re cognita celeriter, quae in statione pro castris erant
                                Afrani cohortes, breviore itinere ad eundem </p>
                        </div>

                        <div type="textpart" subtype="section" n="5">
                            <p>occupandum locum mittuntur. contenditur proelio, et, quod prius in
                                tumulum Afraniani venerant, nostri repelluntur atque aliis submissis
                                subsidiis terga vertere seque ad signa legionum recipere coguntur.
                            </p>
                        </div>
                    </div>
                    <div type="textpart" subtype="chapter" n="44">
                        <div type="textpart" subtype="section" n="1">
                            <p>Genus erat pugnae militum illorum, ut magno impetu primo
                                procurrerent, audacter locum caperent, ordines suos non magno opere
                                servarent, rari dispersique pugnarent, si premerentur, pedem referre
                                et loco excedere non turpe existimarent, </p>
                        </div>

                        <div type="textpart" subtype="section" n="2">
                            <p>cum Lusitanis reliquisque barbaris <gap reason="lost"/> genere quodam pugnae
                                assuefacti; quod fere fit, quibus quisque in locis miles
                                inveteraverit, ut multum earum regionum consuetudine moveatur.</p>
                        </div>

                        <div type="textpart" subtype="section" n="3">
                            <p>haec tum ratio nostros perturbavit insuetos huius generis pugnae;
                                circumiri enim sese ab aperto latere procurrentibus singulis
                                arbitrabantur; ipsi autem suos ordines servare neque ab signis
                                discedere neque sine gravi causa eum locum, quem ceperant, dimitti
                                censuerant oportere.</p>
                        </div>

                        <div type="textpart" subtype="section" n="4">
                            <p>itaque perturbatis antesignanis legio, quae in eo cornu constiterat,
                                locum non tenuit atque in proximum collem sese recepit.</p>
                        </div>
                    </div>
                    <div type="textpart" subtype="chapter" n="45">
                        <div type="textpart" subtype="section" n="1">
                            <p>Caesar paene omni acie perterrita, quod praeter opinionem
                                consuetudinemque acciderat, cohortatus suos legionem nonam subsidio
                                ducit; hostem insolenter atque acriter nostros insequentem supprimit
                                rursusque terga vertere seque ad oppidum Ilerdam recipere et sub
                                muro consistere cogit.</p>
                        </div>

                        <div type="textpart" subtype="section" n="2">
                            <p>sed nonae legionis milites elati studio, dum sarcire acceptum
                                detrimentum volunt, temere insecuti longius fugientis in locum
                                iniquum progrediuntur et sub montem, in quo erat oppidum positum
                                Ilerda, </p>
                        </div>

                        <div type="textpart" subtype="section" n="3">
                            <p>succedunt. hinc se recipere cum vellent, rursus illi ex </p>
                        </div>

                        <div type="textpart" subtype="section" n="4">
                            <p>loco superiore nostros premebant. praeruptus locus erat utraque ex
                                parte derectus, ac tantum in latitudinem patebat, ut tres instructae
                                cohortes eum locum explerent, ut neque subsidia a lateribus submitti
                                neque equites </p>
                        </div>

                        <div type="textpart" subtype="section" n="5">
                            <p>laborantibus usui esse possent. ab oppido autem declivis locus tenui
                                fastigio vergebat in longitudinem passus </p>
                        </div>

                        <div type="textpart" subtype="section" n="6">
                            <p>circiter <num>cccc</num>. hac nostris erat receptus, quod eo incitati
                                studio inconsultius processerant; hoc pugnabatur loco et propter
                                angustias iniquo, et quod sub ipsis radicibus montis constiterant,
                                ut nullum frustra telum in eos mitteretur. tamen virtute et
                                patientia nitebantur atque </p>
                        </div>

                        <div type="textpart" subtype="section" n="7">
                            <p>omnia vulnera sustinebant. augebantur illis copiae, atque ex castris
                                cohortes per oppidum crebro submittebantur, ut integri defessis
                                succederent.</p>
                        </div>

                        <div type="textpart" subtype="section" n="8">
                            <p>hoc idem Caesar facere cogebatur, ut submissis in eundem locum
                                cohortibus defessos reciperet.</p>
                        </div>
                    </div>
                    <div type="textpart" subtype="chapter" n="46">
                        <div type="textpart" subtype="section" n="1">
                            <p>Hoc cum esset modo pugnatum continenter horis quinque nostrique
                                gravius a multitudine premerentur, consumptis omnibus telis gladiis
                                destrictis impetum adversus montem in cohortis faciunt, paucisque
                                deiectis </p>
                        </div>

                        <div type="textpart" subtype="section" n="2">
                            <p>reliquos sese convertere cogunt. submotis sub murum cohortibus ac
                                nonnulla parte propter terrorem in oppidum compulsis facilis est
                                nostris receptus datus.</p>
                        </div>

                        <div type="textpart" subtype="section" n="3">
                            <p>equitatus autem noster ab utroque latere, etsi deiectis atque
                                inferioribus locis constiterat, tamen summa in iugum virtute
                                conititur, atque inter duas acies perequitans commodiorem ac
                                tutiorem nostris receptum dat. ita vario </p>
                        </div>

                        <div type="textpart" subtype="section" n="4">
                            <p>certamine pugnatum est. nostri in primo congressu circiter
                                    <num>lxx</num> ceciderunt, in his Q. Fulginius ex primo hastato
                                legionis <num>xiiii</num>, qui propter eximiam virtutem ex
                                inferioribus ordinibus in eum locum pervenerat; vulnerantur </p>
                        </div>

                        <div type="textpart" subtype="section" n="5">
                            <p>amplius <num>dc</num>. ex Afranianis interficiuntur T. Caecilius,
                                primi pili centurio, et praeter eum centuriones <num>iiii</num>,
                                milites amplius <num>cc</num>.</p>
                        </div>
                    </div>
                    <div type="textpart" subtype="chapter" n="47">
                        <div type="textpart" subtype="section" n="1">
                            <p>Sed haec eius diei praefertur opinio, ut se utrique </p>
                        </div>

                        <div type="textpart" subtype="section" n="2">
                            <p>superiores discessisse existimarent: Afraniani, quod cum esse omnium
                                iudicio inferiores viderentur, comminus tamdiu stetissent et
                                nostrorum impetum sustinuissent et initio locum tumulumque
                                tenuissent, quae causa pugnandi fuerat, et nostros primo congressu
                                terga </p>
                        </div>

                        <div type="textpart" subtype="section" n="3">
                            <p>vertere coegissent; nostri autem, quod iniquo loco atque impari
                                congressi numero quinque horis proelium sustinuissent, quod montem
                                gladiis destrictis ascendissent, quod ex loco superiore terga
                                vertere adversarios coegissent atque in oppidum compulissent.</p>
                        </div>

                        <div type="textpart" subtype="section" n="4">
                            <p>illi eum tumulum, pro quo pugnatum est, magnis operibus muniverunt
                                praesidiumque ibi posuerunt.</p>
                        </div>
                    </div>
                    <div type="textpart" subtype="chapter" n="48">
                        <div type="textpart" subtype="section" n="1">
                            <p>Accidit etiam repentinum incommodum biduo, quo haec gesta sunt. tanta
                                enim tempestas cooritur, ut numquam illis locis maiores aquas fuisse
                                constaret.</p>
                        </div>

                        <div type="textpart" subtype="section" n="2">
                            <p>tum autem ex omnibus montibus nives proluit ac summas ripas fluminis
                                superavit pontisque ambos, quos C. Fabius fecerat, </p>
                        </div>

                        <div type="textpart" subtype="section" n="3">
                            <p>uno die interrupit. quae res magnas difficultates exercitui Caesaris
                                attulit. castra enim, ut supra demonstratum est, cum essent inter
                                flumina duo, Sicorim et Cingam, spatio milium <num>xxx</num>,
                                neutrum horum transiri poterat, </p>
                        </div>

                        <div type="textpart" subtype="section" n="4">
                            <p>necessarioque omnes his angustiis continebantur. neque civitates,
                                quae ad Caesaris amicitiam accesserant, frumentum supportare neque
                                ii, qui pabulatum longius progressi erant, interclusi fluminibus
                                reverti neque maximi commeatus, qui ex Italia Galliaque veniebant,
                                in castra </p>
                        </div>

                        <div type="textpart" subtype="section" n="5">
                            <p>pervenire poterant. tempus erat autem difficillimum, quo neque
                                frumenta in cavernis erant, neque multum a maturitate aberant, ac
                                civitates exinanitae, quod Afranius paene omne frumentum ante
                                Caesaris adventum Ilerdam convexerat, reliqui siquid fuerat, Caesar
                                superioribus diebus consumpserat; </p>
                        </div>

                        <div type="textpart" subtype="section" n="6">
                            <p>pecora, quod secundum poterat esse inope re subsidium, propter bellum
                                finitimae </p>
                        </div>

                        <div type="textpart" subtype="section" n="7">
                            <p>civitates longius removerant. qui erant pabulandi aut frumentandi
                                causa progressi, hos levis armaturae Lusitani peritique earum
                                regionum caetrati citerioris Hispaniae consectabantur; quibus erat
                                proclive tranare flumen, quod consuetudo eorum omnium est, ut sine
                                utribus ad exercitum non eant.</p>
                        </div>
                    </div>
                    <div type="textpart" subtype="chapter" n="49">
                        <div type="textpart" subtype="section" n="1">
                            <p>At exercitus Afrani omnium rerum abundabat copia. multum erat
                                frumentum provisum et convectum superioribus temporibus, multum ex
                                omni provincia </p>
                        </div>

                        <div type="textpart" subtype="section" n="2">
                            <p>comportabatur; magna copia pabuli suppetebat. harum omnium rerum
                                facultates sine ullo periculo pons Ilerdae praebebat et loca trans
                                flumen integra, quo omnino Caesar adire non poterat.</p>
                        </div>
                    </div>
                    <div type="textpart" subtype="chapter" n="50">
                        <div type="textpart" subtype="section" n="1">
                            <p>Hae permanserunt aquae dies complures. conatus est Caesar reficere
                                pontes, sed nec magnitudo fluminis permittebat, neque ad ripam
                                dispositae cohortes adversariorum perfici patiebantur.</p>
                        </div>

                        <div type="textpart" subtype="section" n="2">
                            <p>quod illis prohibere erat facile cum ipsius fluminis natura atque
                                aquae magnitudine, tum quod ex totis ripis in unum atque angustum
                            </p>
                        </div>

                        <div type="textpart" subtype="section" n="3">
                            <p>locum tela iaciebantur; atque erat difficile eodem tempore
                                rapidissimo flumine opera perficere et tela vitare.</p>
                        </div>
                    </div>
                    <div type="textpart" subtype="chapter" n="51">
                        <div type="textpart" subtype="section" n="1">
                            <p>Nuntiatur Afranio magnos commeatus, qui iter habebant ad Caesarem, ad
                                flumen constitisse. venerant eo sagittarii ex Rutenis, equites ex
                                Gallia cum multis carris magnisque impedimentis, ut fert Gallica
                                consuetudo.</p>
                        </div>

                        <div type="textpart" subtype="section" n="2">
                            <p>erant praeterea cuiusque generis hominum milia circiter <num>vi</num>
                                cum servis liberisque; sed nullus ordo, nullum imperium certum, cum
                                suo quisque consilio uteretur atque omnes sine timore iter facerent
                                usi superiorum temporum atque itinerum licentia.</p>
                        </div>

                        <div type="textpart" subtype="section" n="3">
                            <p>erant complures honesti adulescentes, senatorum filii et ordinis
                                equestris; erant legationes civitatum, erant legati Caesaris.</p>
                        </div>

                        <div type="textpart" subtype="section" n="4">
                            <p>hos omnis flumina continebant. ad hos opprimendos cum omni equitatu
                                tribusque legionibus Afranius de nocte proficiscitur inprudentisque
                                ante missis equitibus adgreditur. celeriter sese tamen Galli equites
                                expediunt proeliumque committunt.</p>
                        </div>

                        <div type="textpart" subtype="section" n="5">
                            <p>ii dum pari certamine res geri potuit, magnum hostium numerum pauci
                                sustinuere; sed ubi signa legionum adpropinquare coeperunt, </p>
                        </div>

                        <div type="textpart" subtype="section" n="6">
                            <p>paucis amissis sese in proximos montes conferunt. hoc pugnae tempus
                                magnum attulit nostris ad salutem momentum; nacti enim spatium se in
                                loca superiora receperunt. desiderati sunt eo die sagittarii
                                circiter <num>cc</num>, equites pauci, calonum atque impedimentorum
                                non magnus numerus.</p>
                        </div>
                    </div>
                    <div type="textpart" subtype="chapter" n="52">
                        <div type="textpart" subtype="section" n="1">
                            <p>His tamen omnibus annona crevit. quae fere res non solum inopia
                                praesenti, sed etiam futuri temporis </p>
                        </div>

                        <div type="textpart" subtype="section" n="2">
                            <p>timore ingravescere consuevit. iamque ad denarios <num>l</num> in
                                singulos modios annona pervenerat, et militum vires inopia frumenti
                                deminuerat, atque incommoda in dies </p>
                        </div>

                        <div type="textpart" subtype="section" n="3">
                            <p>augebantur; et tam paucis diebus magna erat rerum facta commutatio ac
                                se fortuna inclinaverat, ut nostri magna inopia necessariarum rerum
                                conflictarentur, illi omnibus abundarent rebus superioresque
                                haberentur.</p>
                        </div>

                        <div type="textpart" subtype="section" n="4">
                            <p>Caesar iis civitatibus, quae ad eius amicitiam accesserant, quod
                                minor erat frumenti copia, pecus imperabat; calones ad longinquiores
                                civitates dimittebat; ipse praesentem inopiam, quibus poterat
                                subsidiis, tutabatur.</p>
                        </div>
                    </div>
                    <div type="textpart" subtype="chapter" n="53">
                        <div type="textpart" subtype="section" n="1">
                            <p>Haec Afranius Petreiusque et eorum amici pleniora etiam atque
                                uberiora Romam ad suos perscribebant. multa rumores adfingebant, ut
                                paene bellum </p>
                        </div>

                        <div type="textpart" subtype="section" n="2">
                            <p>confectum videretur. quibus litteris nuntiisque Romam perlatis magni
                                domum concursus ad Afranium magnaeque gratulationes fiebant; multi
                                ex Italia ad Cn. Pompeium proficiscebantur, alii, ut principes talem
                                nuntium attulisse, alii, ne eventum belli exspectasse aut ex omnibus
                                novissimi venisse viderentur.</p>
                        </div>
                    </div>
                    <div type="textpart" subtype="chapter" n="54">
                        <div type="textpart" subtype="section" n="1">
                            <p>Cum in his angustiis res esset atque omnes viae ab Afranianis
                                militibus equitibusque obsiderentur nec pontes perfici possent,
                                imperat militibus Caesar ut naves faciant, cuius generis eum
                                superioribus annis usus </p>
                        </div>

                        <div type="textpart" subtype="section" n="2">
                            <p>Britanniae docuerat. carinae ac prima statumina ex levi materia
                                fiebant; reliquum corpus navium viminibus </p>
                        </div>

                        <div type="textpart" subtype="section" n="3">
                            <p>contextum coriis integebatur. has perfectas carris iunctis devehit
                                noctu milia passuum a castris <num>xxii</num> militesque his navibus
                                flumen transportat continentemque ripae collem </p>
                        </div>

                        <div type="textpart" subtype="section" n="4">
                            <p>improviso occupat. hunc celeriter, priusquam ab adversariis
                                sentiatur, communit. huc legionem postea transicit atque ex utraque
                                parte pontem institutum biduo perficit.</p>
                        </div>

                        <div type="textpart" subtype="section" n="5">
                            <p>ita commeatus et, qui frumenti causa processerant, tuto ad se recipit
                                et rem frumentariam expedire incipit.</p>
                        </div>
                    </div>
                    <div type="textpart" subtype="chapter" n="55">
                        <div type="textpart" subtype="section" n="1">
                            <p>Eodem die equitum magnam partem flumen transiecit. qui inopinantes
                                pabulatores et sine ullo dissipatos timore adgressi magnum numerum
                                iumentorum atque hominum intercipiunt cohortibusque caetratis
                                subsidio missis scienter in duas partes sese distribuunt, alii ut
                                praesidio sint praedae, alii ut venientibus resistant </p>
                        </div>

                        <div type="textpart" subtype="section" n="2">
                            <p>atque eos propellant, unamque cohortem, quae temere ante ceteras
                                extra aciem procurrerat, seclusam ab reliquis circumveniunt atque
                                interficiunt, incolumesque cum magna praeda eodem ponte in castra
                                revertuntur.</p>
                        </div>
                    </div>
                    <div type="textpart" subtype="chapter" n="56">
                        <div type="textpart" subtype="section" n="1">
                            <p>Dum haec ad Ilerdam geruntur, Massilienses usi L. Domiti consilio
                                navis longas expediunt numero <num>xvii</num>, </p>
                        </div>

                        <div type="textpart" subtype="section" n="2">
                            <p>quarum erant <num>xi</num> tectae. multa huc minora navigia addunt,
                                ut ipsa multitudine nostra classis terreatur. magnum numerum
                                sagittariorum, magnum Albicorum, de quibus supra demonstratum est,
                                inponunt, atque hos praemiis </p>
                        </div>

                        <div type="textpart" subtype="section" n="3">
                            <p>pollicitationibusque incitant. certas sibi deposcit navis Domitius
                                atque has colonis pastoribusque, quos secum </p>
                        </div>

                        <div type="textpart" subtype="section" n="4">
                            <p>adduxerat, complet. sic omnibus rebus instructa classe magna fiducia
                                ad nostras navis procedunt, quibus praeerat D. Brutus. hae ad
                                insulam, quae est contra Massiliam, stationes obtinebant.</p>
                        </div>
                    </div>
                    <div type="textpart" subtype="chapter" n="57">
                        <div type="textpart" subtype="section" n="1">
                            <p>Erat multo inferior numero navium Brutus. sed electos ex omnibus
                                legionibus fortissimos viros, antesignanos, centuriones, Caesar ei
                                classi attribuerat, qui </p>
                        </div>

                        <div type="textpart" subtype="section" n="2">
                            <p>sibi id muneris depoposcerant. hi manus ferreas atque harpagones
                                paraverant, magnoque numero pilorum, tragularum reliquorumque
                                telorum se instruxerant. ita cognito hostium adventu suas naves ex
                                portu educunt, </p>
                        </div>

                        <div type="textpart" subtype="section" n="3">
                            <p>cum Massiliensibus confligunt. pugnatum est utrimque fortissime atque
                                acerrime; neque multum Albici nostris virtute cedebant, homines
                                asperi et montani et exercitati in armis; </p>
                        </div>

                        <div type="textpart" subtype="section" n="4">
                            <p>atque hi modo digressi a Massiliensibus recentem eorum
                                pollicitationem animis continebant, pastoresque Domiti spe
                                libertatis excitati sub oculis domini suam probare operam studebant.
                            </p>
                        </div>
                    </div>
                    <div type="textpart" subtype="chapter" n="58">
                        <div type="textpart" subtype="section" n="1">
                            <p>Ipsi Massilienses et celeritate navium et scientia gubernatorum
                                confisi nostros eludebant impetusque eorum excipiebant et, quoad
                                licebat latiore uti spatio, producta longius acie circumvenire
                                nostros aut pluribus navibus adoriri singulas aut remos
                                transcurrentes detergere, si possent, contendebant.</p>
                        </div>

                        <div type="textpart" subtype="section" n="2">
                            <p>cum propius erat necessario ventum, ab scientia gubernatorum atque
                                artificiis ad virtutem montanorum confugiebant.</p>
                        </div>

                        <div type="textpart" subtype="section" n="3">
                            <p>nostri cum minus exercitatis remigibus minusque peritis
                                gubernatoribus utebantur, qui repente ex onerariis navibus erant
                                producti nequedum etiam vocabulis armamentorum cognitis, tum etiam
                                tarditate et gravitate navium impediebantur; factae enim subito ex
                                umida materia non </p>
                        </div>

                        <div type="textpart" subtype="section" n="4">
                            <p>eundem usum celeritatis habuerant. itaque dum locus comminus pugnandi
                                daretur, aequo animo singulas binis navibus obiciebant atque iniecta
                                manu ferrea et retenta utraque navi diversi pugnabant atque in
                                hostium naves transcendebant et magno numero Albicorum et pastorum
                                interfecto partem navium deprimunt, nonnullas cum </p>
                        </div>

                        <div type="textpart" subtype="section" n="5">
                            <p>hominibus capiunt, reliquas in portum compellunt. eo die naves
                                Massiliensium cum his, quae sunt captae, intereunt <num>viiii</num>.
                            </p>
                        </div>
                    </div>
                    <div type="textpart" subtype="chapter" n="59">
                        <div type="textpart" subtype="section" n="1">
                            <p>Hoc cum primum Caesari ad Ilerdam nuntiatur, </p>
                        </div>

                        <div type="textpart" subtype="section" n="2">
                            <p>simul perfecto ponte celeriter fortuna mutatur. illi perterriti
                                virtute equitum minus libere, minus audacter vagabantur; alias non
                                longo a castris progressi spatio, ut celerem receptum haberent,
                                angustius pabulabantur, alias longiore circuitu custodias
                                stationesque equitum vitabant, aut aliquo accepto detrimento aut
                                procul equitatu viso ex medio itinere proiectis sarcinis
                                refugiebant.</p>
                        </div>

                        <div type="textpart" subtype="section" n="3">
                            <p>postremo et plures intermittere dies et praeter consuetudinem omnium
                                noctu constituerant pabulari.</p>
                        </div>
                    </div>
                    <div type="textpart" subtype="chapter" n="60">
                        <div type="textpart" subtype="section" n="1">
                            <p>Interim Oscenses et Calagurritani, qui erant cum Oscensibus
                                contributi, mittunt ad eum legatos seseque </p>
                        </div>

                        <div type="textpart" subtype="section" n="2">
                            <p>imperata facturos pollicentur. hos Tarraconenses et Iacetani et
                                Ausetani et paucis post diebus Illurgavonenses, qui flumen Hiberum
                                attingunt, insequuntur.</p>
                        </div>

                        <div type="textpart" subtype="section" n="3">
                            <p>petit ab his omnibus, ut se frumento iuvent. pollicentur atque
                                omnibus undique conquisitis iumentis in castra deportant.</p>
                        </div>

                        <div type="textpart" subtype="section" n="4">
                            <p>transit etiam cohors Illurgavonensis ad eum cognito </p>
                        </div>

                        <div type="textpart" subtype="section" n="5">
                            <p>civitatis consilio et signa ex statione transfert. magna celeriter
                                commutatio rerum. perfecto ponte, magnis quinque civitatibus ad
                                amicitiam adiunctis, expedita re frumentaria, exstinctis rumoribus
                                de auxiliis legionum, quae cum Pompeio per Mauretaniam venire
                                dicebantur, multae longinquiores civitates ab Afranio desciscunt et
                                Caesaris amicitiam sequuntur.</p>
                        </div>
                    </div>
                    <div type="textpart" subtype="chapter" n="61">
                        <div type="textpart" subtype="section" n="1">
                            <p>Quibus rebus perterritis animis adversariorum Caesar, ne semper magno
                                circuitu per pontem equitatus esset mittendus, nactus idoneum locum,
                                fossas pedum <num>xxx</num> in latitudinem complures facere
                                instituit, quibus partem aliquam Sicoris averteret vadumque in eo
                                flumine </p>
                        </div>

                        <div type="textpart" subtype="section" n="2">
                            <p>efficeret. his paene effectis magnum in timorem Afranius Petreiusque
                                perveniunt, ne omnino frumento pabuloque intercluderentur, quod
                                multum Caesar equitatu valebat. itaque constituunt ipsi locis
                                excedere et in Celtiberiam </p>
                        </div>

                        <div type="textpart" subtype="section" n="3">
                            <p>bellum transferre. huic consilio subfragabatur etiam illa res, quod
                                ex duobus contrariis generibus quae superiore bello cum Sertorio
                                steterant civitates, victae nomen atque imperium absentis Pompei
                                timebant, quae in amicitia manserant magnis adfectae beneficiis eum
                                diligebant, Caesaris autem erat in barbaris </p>
                        </div>

                        <div type="textpart" subtype="section" n="4">
                            <p>nomen obscurius. hic magnos equitatus magnaque auxilia exspectabant
                                et suis locis bellum in hiemem ducere </p>
                        </div>

                        <div type="textpart" subtype="section" n="5">
                            <p>cogitabant. hoc inito consilio toto flumine Hibero navis conquiri et
                                Otogesam adduci iubent. id erat oppidum positum ad Hiberum miliaque
                                passuum a castris aberat </p>
                        </div>

                        <div type="textpart" subtype="section" n="6">
                            <p><num>xxx</num>. ad eum locum fluminis navibus iunctis pontem imperant
                                fieri legionesque duas flumen Sicorim transducunt castraque muniunt
                                vallo pedum <num>xii</num>.</p>
                        </div>
                    </div>
                    <div type="textpart" subtype="chapter" n="62">
                        <div type="textpart" subtype="section" n="1">
                            <p>Qua re per exploratores cognita summo labore militum Caesar
                                continuato diem noctemque opere in flumine avertendo huc iam
                                deduxerat rem, ut equites, etsi difficulter atque aegre fiebat,
                                possent tamen atque </p>
                        </div>

                        <div type="textpart" subtype="section" n="2">
                            <p>auderent flumen transire, pedites vero tantummodo umeris ac summo
                                pectore extarent et cum altitudine aquae tum etiam rapiditate
                                fluminis ad transeundum </p>
                        </div>

                        <div type="textpart" subtype="section" n="3">
                            <p>impedirentur. sed tamen eodem fere tempore pons in Hibero prope
                                effectus nuntiabatur et in Sicori vadum reperiebatur.</p>
                        </div>
                    </div>
                    <div type="textpart" subtype="chapter" n="63">
                        <div type="textpart" subtype="section" n="1">
                            <p>Iam vero eo magis illi maturandum iter existimabant. itaque duabus
                                auxiliaribus cohortibus Ilerdae praesidio relictis omnibus copiis
                                Sicorim transeunt et cum duabus legionibus, quas superioribus diebus
                                traduxerant, castra coniungunt.</p>
                        </div>

                        <div type="textpart" subtype="section" n="2">
                            <p>relinquebatur Caesari nihil, nisi uti equitatu agmen adversariorum
                                male haberet et carperet. pons enim ipsius magnum circuitum habebat,
                                ut multo breviore itinere illi ad Hiberum pervenire </p>
                        </div>

                        <div type="textpart" subtype="section" n="3">
                            <p>possent. equites ab eo missi flumen transeunt, et, cum de tertia
                                vigilia Petreius atque Afranius castra movissent, repente sese ad
                                novissimum agmen ostendunt, et magna multitudine circumfusa morari
                                atque iter impedire incipiunt.</p>
                        </div>
                    </div>
                    <div type="textpart" subtype="chapter" n="64">
                        <div type="textpart" subtype="section" n="1">
                            <p>Prima luce ex superioribus locis, quae Caesaris castris erant
                                coniuncta, cernebatur equitatus nostri proelio novissimos illorum
                                premi vehementer ac nonnumquam sustinere extremum agmen atque
                                interrumpi, alias ferri signa et universarum cohortium impetu
                                nostros propelli, dein rursus conversos insequi.</p>
                        </div>

                        <div type="textpart" subtype="section" n="2">
                            <p>totis vero castris milites circulari et dolere hostem ex manibus
                                dimitti, bellum necessario longius duci, centurionesque tribunosque
                                militum adire atque obsecrare, ut per eos Caesar certior fieret, ne
                                labori suo neu periculo parceret; paratos esse sese, posse et audere
                                ea transire flumen, qua traductus esset equitatus.</p>
                        </div>

                        <div type="textpart" subtype="section" n="3">
                            <p>quorum studio et vocibus excitatus Caesar, etsi timebat tantae
                                magnitudini fluminis exercitum obicere, conandum tamen </p>
                        </div>

                        <div type="textpart" subtype="section" n="4">
                            <p>atque experiendum iudicat. itaque infirmiores milites ex omnibus
                                centuriis deligi iubet, quorum aut animus aut </p>
                        </div>

                        <div type="textpart" subtype="section" n="5">
                            <p>vires videbantur sustinere non posse. hos cum legione una praesidio
                                castris relinquit; reliquas legiones expeditas educit magnoque
                                numero iumentorum in flumine </p>
                        </div>

                        <div type="textpart" subtype="section" n="6">
                            <p>supra atque infra constituto traducit exercitum. pauci ex his
                                militibus ablati flumine ab equitatu excipiuntur ac sublevantur;
                                interit tamen nemo. traducto incolumi exercitu copias instruit
                                triplicemque aciem ducere incipit.</p>
                        </div>

                        <div type="textpart" subtype="section" n="7">
                            <p>ac tantum fuit in militibus studii, ut milium <num>vi</num> ad iter
                                addito ad vadum circuitu magnaque fluminis mora interposita eos, qui
                                de tertia vigilia exissent, ante horam diei <num>viiii</num>
                                consequerentur.</p>
                        </div>
                    </div>
                    <div type="textpart" subtype="chapter" n="65">
                        <div type="textpart" subtype="section" n="1">
                            <p>Quos ubi Afranius procul visos cum Petreio conspexit, nova re
                                perterritus locis superioribus consistit </p>
                        </div>

                        <div type="textpart" subtype="section" n="2">
                            <p>aciemque instruit. Caesar in campis exercitum reficit, ne defessum
                                proelio obiciat; rursus conantis progredi </p>
                        </div>

                        <div type="textpart" subtype="section" n="3">
                            <p>insequitur et moratur. illi necessario maturius quam constituerant,
                                castra ponunt. suberant enim montes atque a milibus passuum
                                    <num>v</num> itinera difficilia atque </p>
                        </div>

                        <div type="textpart" subtype="section" n="4">
                            <p>angusta excipiebant. hos montes intrare cupiebant, ut equitatum
                                effugerent Caesaris praesidiisque in angustiis collocatis exercitum
                                itinere prohiberent, ipsi sine periculo ac timore Hiberum copias
                                traducerent.</p>
                        </div>

                        <div type="textpart" subtype="section" n="5">
                            <p>quod fuit illis conandum atque omni ratione efficiendum; sed totius
                                diei pugna atque itineris labore defessi rem in posterum diem
                                distulerunt. Caesar quoque in proximo colle castra ponit.</p>
                        </div>
                    </div>
                    <div type="textpart" subtype="chapter" n="66">
                        <div type="textpart" subtype="section" n="1">
                            <p>Media circiter nocte iis qui aquandi causa longius a castris
                                processerant, ab equitibus correptis, fit ab his certior Caesar
                                duces adversariorum silentio copias castris educere. quo cognito
                                signum dari iubet et vasa </p>
                        </div>

                        <div type="textpart" subtype="section" n="2">
                            <p>militari more conclamari. illi exaudito clamore veriti ne noctu
                                impediti sub onere confligere cogerentur aut ne ab equitatu Caesaris
                                in angustiis tenerentur, iter supprimunt copiasque in castris
                                continent.</p>
                        </div>

                        <div type="textpart" subtype="section" n="3">
                            <p>postero die Petreius cum paucis equitibus occulte ad exploranda loca
                                proficiscitur. hoc idem fit ex castris Caesaris. mittitur L.
                                Decidius Saxa cum paucis qui loci naturam </p>
                        </div>

                        <div type="textpart" subtype="section" n="4">
                            <p>perspiciat. uterque idem suis renuntiat: <num>v</num> milia passuum
                                proxima intercedere itineris campestris, inde excipere loca aspera
                                et montuosa; qui prior has angustias occupaverit, ab hoc hostem
                                prohiberi nihil esse negotii.</p>
                        </div>
                    </div>
                    <div type="textpart" subtype="chapter" n="67">
                        <div type="textpart" subtype="section" n="1">
                            <p>Disputatur in consilio a Petreio atque Afranio et tempus profectionis
                                quaeritur. plerique censebant, ut noctu iter facerent; posse prius
                                ad angustias veniri, </p>
                        </div>

                        <div type="textpart" subtype="section" n="2">
                            <p>quam sentiretur. alii, quod pridie noctu conclamatum esset Caesaris
                                castris, argumenti sumebant loco non </p>
                        </div>

                        <div type="textpart" subtype="section" n="3">
                            <p>posse clam exiri. circumfundi noctu equitatum Caesaris atque omnia
                                loca atque itinera obsidere; nocturnaque proelia esse vitanda, quod
                                perterritus miles in civili dissensione timori magis quam religioni
                                consulere consuerit.</p>
                        </div>

                        <div type="textpart" subtype="section" n="4">
                            <p>at luce multum per se pudorem omnium oculis, multum etiam tribunorum
                                militum et centurionum praesentiam adferre, quibus rebus coerceri
                                milites et in officio contineri soleant.</p>
                        </div>

                        <div type="textpart" subtype="section" n="5">
                            <p>quare omni ratione esse interdiu perrumpendum; etsi aliquo accepto
                                detrimento, tamen summa exercitus salva locum quem petant capi
                                posse.</p>
                        </div>

                        <div type="textpart" subtype="section" n="6">
                            <p>haec vincit in consilio sententia, et prima luce postridie
                                constituunt proficisci.</p>
                        </div>
                    </div>
                    <div type="textpart" subtype="chapter" n="68">
                        <div type="textpart" subtype="section" n="1">
                            <p>Caesar exploratis regionibus albente caelo omnes copias castris
                                educit, magnoque circuitu nullo certo itinere exercitum ducit. nam
                                quae itinera ad Hiberum atque Otogesam pertinebant, castris hostium
                                oppositis </p>
                        </div>

                        <div type="textpart" subtype="section" n="2">
                            <p>tenebantur. ipsi erant transcendendae valles maximae ac
                                difficillimae, saxa multis locis praerupta iter impediebant, ut arma
                                per manus necessario traderentur militesque inermes sublevatique
                                alii ab aliis magnam </p>
                        </div>

                        <div type="textpart" subtype="section" n="3">
                            <p>partem itineris conficerent. sed hunc laborem recusabat nemo, quod
                                eum omnium laborum finem fore existimabant, si hostem Hibero
                                intercludere et frumento prohibere potuissent.</p>
                        </div>
                    </div>
                    <div type="textpart" subtype="chapter" n="69">
                        <div type="textpart" subtype="section" n="1">
                            <p>Ac primo Afraniani milites visendi causa laeti ex castris
                                procurrebant contumeliosisque vocibus prosequebantur nostros:
                                necessarii victus inopia coactos fugere atque ad Ilerdam reverti.
                                erat enim iter a proposito </p>
                        </div>

                        <div type="textpart" subtype="section" n="2">
                            <p>diversum, contrariamque in partem iri videbatur. duces vero eorum
                                consilium suum laudibus ferebant, quod se castris tenuissent;
                                multumque eorum opinionem adiuvabat, quod sine iumentis
                                impedimentisque ad iter profectos videbant, ut non posse inopiam
                                diutius sustinere </p>
                        </div>

                        <div type="textpart" subtype="section" n="3">
                            <p>confiderent. sed ubi paulatim retorqueri agmen ad dextram
                                conspexerunt iamque primos superare regionem castrorum
                                animadverterunt, nemo erat adeo tardus aut fugiens laboris quin
                                statim castris exeundum atque </p>
                        </div>

                        <div type="textpart" subtype="section" n="4">
                            <p>occurrendum putaret. conclamatur ad arma, atque omnes copiae paucis
                                praesidio relictis cohortibus exeunt rectoque ad Hiberum itinere
                                contendunt.</p>
                        </div>
                    </div>
                    <div type="textpart" subtype="chapter" n="70">
                        <div type="textpart" subtype="section" n="1">
                            <p>Erat in celeritate omne positum certamen, utri prius angustias
                                montesque occuparent. sed exercitum Caesaris viarum difficultates
                                tardabant, Afrani copias </p>
                        </div>

                        <div type="textpart" subtype="section" n="2">
                            <p>equitatus Caesaris insequens morabatur. res tamen ab Afranianis huc
                                erat necessario deducta, ut, si priores montis quos petebant
                                attigissent, ipsi periculum vitarent, impedimenta totius exercitus
                                cohortisque in castris relictas servare non possent; quibus
                                interclusis exercitu Caesaris auxilium ferri nulla ratione poterat.
                            </p>
                        </div>

                        <div type="textpart" subtype="section" n="3">
                            <p>confecit prior iter Caesar atque ex magnis rupibus nactus planitiem
                                in hac contra hostem aciem instruit. Afranius, cum ab equitatu
                                novissimum agmen premeretur et ante se hostem videret, collem
                                quendam nactus ibi constitit.</p>
                        </div>

                        <div type="textpart" subtype="section" n="4">
                            <p>ex eo loco <num>iiii</num> caetratorum cohortis in montem qui erat in
                                conspectu omnium excelsissimus mittit. hunc magno cursu concitatos
                                iubet occupare, eo consilio, uti ipse eodem omnibus copiis
                                contenderet </p>
                        </div>

                        <div type="textpart" subtype="section" n="5">
                            <p>et mutato itinere iugis Otogesam perveniret. hunc cum obliquo itinere
                                caetrati peterent, conspicatus equitatus Caesaris in cohortis
                                impetum facit; nec minimam partem temporis equitum vim caetrati
                                sustinere potuerunt omnesque ab eis circumventi in conspectu
                                utriusque exercitus interficiuntur.</p>
                        </div>
                    </div>
                    <div type="textpart" subtype="chapter" n="71">
                        <div type="textpart" subtype="section" n="1">
                            <p>Erat occasio bene gerendae rei. neque vero id Caesarem fugiebat tanto
                                sub oculis accepto detrimento perterritum exercitum sustinere non
                                posse, praesertim circumdatum undique equitatu, cum in loco aequo
                                atque aperto confligeretur; idque ex omnibus partibus </p>
                        </div>

                        <div type="textpart" subtype="section" n="2">
                            <p>ab eo flagitabatur. concurrebant legati, centuriones tribunique
                                militum: ne dubitaret proelium committere.</p>
                        </div>

                        <div type="textpart" subtype="section" n="3">
                            <p>omnium esse militum paratissimos animos. Afranianos contra multis
                                rebus sui timoris signa misisse: quod suis non subvenissent, quod de
                                colle non decederent, quod vix equitum incursus sustinerent
                                collatisque in unum locum signis conferti neque ordines neque signa
                            </p>
                        </div>

                        <div type="textpart" subtype="section" n="4">
                            <p>servarent. quodsi iniquitatem loci timeret, datum iri tamen aliquo
                                loco pugnandi facultatem, quod certe inde decedendum esset Afranio
                                nec sine aqua permanere posset.</p>
                        </div>
                    </div>
                    <div type="textpart" subtype="chapter" n="72">
                        <div type="textpart" subtype="section" n="1">
                            <p>Caesar in eam spem venerat se sine pugna et sine volnere suorum rem
                                conficere posse, quod re frumentaria adversarios interclusisset.
                            </p>
                        </div>

                        <div type="textpart" subtype="section" n="2">
                            <p>cur etiam secundo proelio aliquos ex suis amitteret? cur volnerari
                                pateretur optime meritos de se milites? cur denique fortunam
                                periclitaretur? praesertim cum non minus esset </p>
                        </div>

                        <div type="textpart" subtype="section" n="3">
                            <p>imperatoris consilio superare quam gladio. movebatur etiam
                                misericordia civium, quos interficiendos videbat; quibus salvis
                                atque incolumibus rem optinere malebat.</p>
                        </div>

                        <div type="textpart" subtype="section" n="4">
                            <p>hoc consilium Caesaris plerisque non probabatur; milites vero palam
                                inter se loquebantur, quoniam talis occasio victoriae dimitteretur,
                                etiam cum vellet Caesar, sese non esse pugnaturos. ille in sua
                                sententia perseverat et paulum ex eo loco digreditur, ut timorem
                            </p>
                        </div>

                        <div type="textpart" subtype="section" n="5">
                            <p>adversariis minuat. Petreius atque Afranius oblata facultate in
                                castra sese referunt. Caesar praesidiis in montibus dispositis omni
                                ad Hiberum intercluso itinere, quam proxime potest hostium castris,
                                castra communit.</p>
                        </div>
                    </div>
                    <div type="textpart" subtype="chapter" n="73">
                        <div type="textpart" subtype="section" n="1">
                            <p>Postero die duces adversariorum perturbati, quod omnem rei
                                frumentariae fluminisque Hiberi spem </p>
                        </div>

                        <div type="textpart" subtype="section" n="2">
                            <p>dimiserant, de reliquis rebus consultabant. erat unum iter, Ilerdam
                                si reverti vellent, alterum, si Tarraconem peterent. haec
                                consiliantibus eis nuntiantur aquatores </p>
                        </div>

                        <div type="textpart" subtype="section" n="3">
                            <p>ab equitatu premi nostro. qua re cognita crebras stationes disponunt
                                equitum et cohortium alariarum legionariasque intericiunt cohortis
                                vallumque ex castris ad aquam ducere incipiunt, ut intra munitionem
                                et sine </p>
                        </div>

                        <div type="textpart" subtype="section" n="4">
                            <p>timore et sine stationibus aquari possent. id opus inter se Petreius
                                atque Afranius partiuntur ipsique perficiendi operis causa longius
                                progrediuntur.</p>
                        </div>
                    </div>
                    <div type="textpart" subtype="chapter" n="74">
                        <div type="textpart" subtype="section" n="1">
                            <p>Quorum discessu liberam nacti milites colloquiorum facultatem volgo
                                procedunt, et quem quisque in castris notum aut municipem habebat,
                                conquirit atque evocat.</p>
                        </div>

                        <div type="textpart" subtype="section" n="2">
                            <p>primum agunt gratias omnes omnibus, quod sibi perterritis pridie
                                pepercissent; eorum se beneficio vivere. deinde imperatoris fidem
                                quaerunt, rectene se illi sint commissuri, et quod non ab initio
                                fecerint armaque quod cum hominibus necessariis et consanguineis
                                contulerint, queruntur.</p>
                        </div>

                        <div type="textpart" subtype="section" n="3">
                            <p>his provocati sermonibus fidem ab imperatore de Petrei atque Afrani
                                vita petunt, nequod in se scelus concepisse neu suos prodidisse
                                videantur. quibus confirmatis rebus se statim signa translaturos
                                confirmant legatosque de pace primorum ordinum centuriones ad
                                Caesarem mittunt.</p>
                        </div>

                        <div type="textpart" subtype="section" n="4">
                            <p>interim alii suos in castra invitandi causa adducunt, alii ab suis
                                abducuntur, adeo ut una castra iam facta ex binis viderentur;
                                compluresque tribuni militum et centuriones ad Caesarem veniunt
                                seque ei commendant.</p>
                        </div>

                        <div type="textpart" subtype="section" n="5">
                            <p>idem hoc fit a principibus Hispaniae, quos illi evocaverant et secum
                                in castris habebant obsidum loco. hi suos notos hospitesque
                                quaerebant, per quem quisque eorum aditum commendationis </p>
                        </div>

                        <div type="textpart" subtype="section" n="6">
                            <p>haberet ad Caesarem. Afrani etiam filius adulescens de sua ac
                                parentis sui salute cum Caesare per Sulpicium </p>
                        </div>

                        <div type="textpart" subtype="section" n="7">
                            <p>legatum agebat. erant plena laetitia et gratulatione omnia et eorum
                                qui tanta pericula vitasse, et eorum qui sine volnere tantas res
                                confecisse videbantur, magnumque fructum suae pristinae lenitatis
                                omnium iudicio Caesar ferebat, consiliumque eius a cunctis
                                probabatur.</p>
                        </div>
                    </div>
                    <div type="textpart" subtype="chapter" n="75">
                        <div type="textpart" subtype="section" n="1">
                            <p>Quibus rebus nuntiatis Afranius ab instituto opere discedit seque in
                                castra recipit, sic paratus, ut videbatur, ut, quicumque accidisset
                                casus, hunc quieto </p>
                        </div>

                        <div type="textpart" subtype="section" n="2">
                            <p>et aequo animo ferret. Petreius vero non deserit sese. armat
                                familiam; cum hac et praetoria cohorte caetratorum barbarisque
                                equitibus paucis, beneficiariis suis, quos suae custodiae causa
                                habere consueverat, improviso ad vallum advolat, colloquia militum
                                interrumpit, nostros repellit a castris, quos deprendit, interficit.
                            </p>
                        </div>

                        <div type="textpart" subtype="section" n="3">
                            <p>reliqui coeunt inter se et repentino periculo exterriti sinistras
                                sagis involvunt gladiosque destringunt atque ita se a caetratis
                                equitibusque defendunt castrorum propinquitate confisi seque in
                                castra recipiunt et ab iis cohortibus quae erant in statione ad
                                portas, defenduntur.</p>
                        </div>
                    </div>
                    <div type="textpart" subtype="chapter" n="76">
                        <div type="textpart" subtype="section" n="1">
                            <p>Quibus rebus confectis flens Petreius manipulos circumit militesque
                                appellat, neu se neu Pompeium absentem imperatorem suum adversariis
                                ad supplicium </p>
                        </div>

                        <div type="textpart" subtype="section" n="2">
                            <p>tradant, obsecrat. fit celeriter concursus in praetorium. postulat,
                                ut iurent omnes se exercitum ducesque non deserturos neque
                                prodituros neque sibi separatim a reliquis consilium capturos.</p>
                        </div>

                        <div type="textpart" subtype="section" n="3">
                            <p>princeps in haec verba iurat ipse; idem iusiurandum adigit Afranium;
                                subsequuntur tribuni militum centurionesque; centuriatim producti
                            </p>
                        </div>

                        <div type="textpart" subtype="section" n="4">
                            <p>milites idem iurant. edicunt, penes quem quisque sit Caesaris miles,
                                ut producat: productos palam in praetorio interficiunt. sed
                                plerosque ii qui receperant celant noctuque per vallum emittunt.
                            </p>
                        </div>

                        <div type="textpart" subtype="section" n="5">
                            <p>sic terror oblatus a ducibus, crudelitas in supplicio, nova religio
                                iurisiurandi spem praesentis deditionis sustulit mentesque militum
                                convertit et rem ad pristinam belli rationem redegit.</p>
                        </div>
                    </div>
                    <div type="textpart" subtype="chapter" n="77">
                        <div type="textpart" subtype="section" n="1">
                            <p>Caesar, qui milites adversariorum in castra per tempus colloqui
                                venerant, summa diligentia conquiri </p>
                        </div>

                        <div type="textpart" subtype="section" n="2">
                            <p>et remitti iubet. sed ex numero tribunorum militum centurionumque
                                nonnulli sua voluntate apud eum remanserunt. quos ille postea magno
                                in honore habuit; centuriones in priores ordines, equites Romanos in
                                tribunicium restituit honorem.</p>
                        </div>
                    </div>
                    <div type="textpart" subtype="chapter" n="78">
                        <div type="textpart" subtype="section" n="1">
                            <p>Premebantur Afraniani pabulatione, aquabantur aegre. frumenti copiam
                                legionarii nonnullam habebant, quod dierum †<num>xxii</num>
                                ab Ilerda frumentum iussi erant efferre, caetrati auxiliaresque
                                nullam, quorum erant et facultates ad parandum exiguae et corpora
                            </p>
                        </div>

                        <div type="textpart" subtype="section" n="2">
                            <p>insueta ad onera portanda. itaque magnus eorum cotidie numerus ad
                                Caesarem perfugiebat. in his erat angustiis res. sed ex propositis
                                consiliis duobus explicitius videbatur Ilerdam reverti, quod ibi
                                paulum frumenti reliquerant. ibi se reliquum consilium explicaturos
                                confidebant.</p>
                        </div>

                        <div type="textpart" subtype="section" n="3">
                            <p>Tarraco aberat longius; quo spatio plures rem posse casus recipere
                                intellegebant. hoc </p>
                        </div>

                        <div type="textpart" subtype="section" n="4">
                            <p>probato consilio ex castris proficiscuntur. Caesar equitatu
                                praemisso, qui novissimum agmen carperet atque impediret, ipse cum
                                legionibus subsequitur. nullum intercedebat tempus, quin extremi cum
                                equitibus proeliarentur.</p>
                        </div>
                    </div>
                    <div type="textpart" subtype="chapter" n="79">
                        <div type="textpart" subtype="section" n="1">
                            <p>Genus erat hoc pugnae. expeditae cohortes novissimum agmen claudebant
                                pluresque in locis cam</p>
                        </div>

                        <div type="textpart" subtype="section" n="2">
                            <p>pestribus subsistebant. si mons erat ascendendus, facile ipsa loci
                                natura periculum repellebat, quod ex locis superioribus, qui
                                antecesserant, desuper ascendentis </p>
                        </div>

                        <div type="textpart" subtype="section" n="3">
                            <p>protegebant; cum vallis aut locus declivis suberat neque ii qui
                                antecesserant morantibus opem ferre poterant, equites vero ex loco
                                superiore in aversos tela coiciebant, </p>
                        </div>

                        <div type="textpart" subtype="section" n="4">
                            <p>tum magno erat in periculo res. relinquebatur, ut cum eiusmodi locis
                                esset adpropinquatum, legionum signa consistere iuberent magnoque
                                impetu equitatum repellerent, eo submoto repente incitati cursu sese
                                in vallis universi demitterent atque ita transgressi rursus in locis
                            </p>
                        </div>

                        <div type="textpart" subtype="section" n="5">
                            <p>superioribus consisterent. nam tantum ab equitum suorum auxiliis
                                aberant, quorum numerum habebant magnum, ut eos superioribus
                                perterritos proeliis in medium reciperent agmen ultroque eos
                                tuerentur; quorum nulli ex itinere excedere licebat, quin ab
                                equitatu Caesaris exciperetur.</p>
                        </div>
                    </div>
                    <div type="textpart" subtype="chapter" n="80">
                        <div type="textpart" subtype="section" n="1">
                            <p>Tali dum pugnatur modo, lente atque paulatim proceditur crebroque, ut
                                sint auxilio suis, subsistunt; </p>
                        </div>

                        <div type="textpart" subtype="section" n="2">
                            <p>ut tum accidit. milia enim progressi <num>iiii</num> vehementiusque
                                peragitati ab equitatu montem excelsum capiunt ibique una fronte
                                contra hostem castra muniunt neque </p>
                        </div>

                        <div type="textpart" subtype="section" n="3">
                            <p>iumentis onera deponunt. ubi Caesaris castra posita tabernaculaque
                                constituta et dimissos equites pabulandi causa animum adverterunt,
                                sese subito proripiunt hora circiter sexta eiusdem diei et spem
                                nacti morae discessu nostrorum equitum iter facere incipiunt.</p>
                        </div>

                        <div type="textpart" subtype="section" n="4">
                            <p>qua re animum adversa Caesar refectis legionibus subsequitur,
                                praesidio impedimentis paucas cohortis relinquit; hora <num>x</num>
                                subsequi, pabulatores equitesque revocari iubet. celeriter equitatus
                                ad cotidianum itineris officium revertitur.</p>
                        </div>

                        <div type="textpart" subtype="section" n="5">
                            <p>pugnatur acriter ad novissimum agmen, adeo ut paene terga convertant,
                                compluresque milites, etiam nonnulli centuriones, interficiuntur.
                                instabat agmen Caesaris atque universum inminebat.</p>
                        </div>
                    </div>
                    <div type="textpart" subtype="chapter" n="81">
                        <div type="textpart" subtype="section" n="1">
                            <p>Tum vero neque ad explorandum idoneum locum castris neque ad
                                progrediendum data facultate consistunt necessario et procul ab aqua
                                et natura iniquo </p>
                        </div>

                        <div type="textpart" subtype="section" n="2">
                            <p>loco castra ponunt. sed isdem de causis Caesar, quae supra sunt
                                demonstratae, proelio non lacessit. et eo die tabernacula statui
                                passus non est, quo paratiores essent ad insequendum omnes, sive
                                noctu sive interdiu erumperent.</p>
                        </div>

                        <div type="textpart" subtype="section" n="3">
                            <p>illi animadverso vitio castrorum tota nocte munitiones proferunt
                                castraque castris convertunt. hoc idem postero die a prima luce
                                faciunt totumque in ea re diem consumunt.</p>
                        </div>

                        <div type="textpart" subtype="section" n="4">
                            <p>sed quantum opere processerant et castra protulerant, tanto aberant
                                ab aqua longius, et praesenti malo aliis malis remedia dabantur.
                            </p>
                        </div>

                        <div type="textpart" subtype="section" n="5">
                            <p>prima nocte aquandi causa nemo egreditur ex castris; proximo die
                                praesidio in castris relicto universas ad aquam copias educunt,
                                pabulatum emittitur </p>
                        </div>

                        <div type="textpart" subtype="section" n="6">
                            <p>nemo. his eos suppliciis male haberi Caesar et necessariam subire
                                deditionem quam proelio decertare malebat. conatur tamen eos vallo
                                fossaque circummunire, ut quam maxime repentinas eorum eruptiones
                                demoretur; quo necessario descensuros existimabat.</p>
                        </div>

                        <div type="textpart" subtype="section" n="7">
                            <p>illi et inopia pabuli adducti et quo essent ad iter expeditiores,
                                omnia sarcinaria iumenta interfici iubent.</p>
                        </div>
                    </div>
                    <div type="textpart" subtype="chapter" n="82">
                        <div type="textpart" subtype="section" n="1">
                            <p>In his operibus consiliisque biduum consumitur. tertio die magna iam
                                pars operis Caesaris processerat. illi impediendae reliquae
                                munitionis causa hora circiter <num>viiii</num> signo dato legiones
                                educunt aciemque sub </p>
                        </div>

                        <div type="textpart" subtype="section" n="2">
                            <p>castris instruunt. Caesar ab opere legiones revocat, equitatum omnem
                                convenire iubet, aciem instruit; contra opinionem enim militum
                                famamque omnium videri proelium defugisse magnum detrimentum
                                adferebat.</p>
                        </div>

                        <div type="textpart" subtype="section" n="3">
                            <p>sed eisdem de causis, quae sunt cognitae, quominus dimicare vellet,
                                movebatur, atque hoc etiam magis, quod spatii brevitas etiam in
                                fugam coniectis adversariis non multum ad summam victoriae iuvare
                                poterat.</p>
                        </div>

                        <div type="textpart" subtype="section" n="4">
                            <p>non enim amplius pedum milibus duobus a castris castra distabant.
                                hinc duas partes acies occupabant duae; tertia vacabat ad incursum
                                atque impetum militum relicta.</p>
                        </div>

                        <div type="textpart" subtype="section" n="5">
                            <p>si proelium committeretur, propinquitas castrorum celerem superatis
                                ex fuga receptum dabat. hac de causa constituerat signa inferentibus
                                resistere, prior proelio non lacessere.</p>
                        </div>
                    </div>
                    <div type="textpart" subtype="chapter" n="83">
                        <div type="textpart" subtype="section" n="1">
                            <p>Acies erat Afraniana duplex legionum <num>v</num>, tertium </p>
                        </div>

                        <div type="textpart" subtype="section" n="2">
                            <p>in subsidiis locum alariae cohortes obtinebant; Caesaris triplex; sed
                                primam aciem quaternae cohortes ex <num>v</num> legionibus tenebant,
                                has subsidiariae ternae et rursus aliae totidem suae cuiusque
                                legionis subsequebantur; sagittarii funditoresque media
                                continebantur acie, equitatus latera cingebat.</p>
                        </div>

                        <div type="textpart" subtype="section" n="3">
                            <p>tali instructa acie tenere uterque propositum videbatur: Caesar, nisi
                                coactus proelium non committeret, ille, ut opera Caesaris impediret.
                                producitur tamen res aciesque ad solis occasum continentur; inde
                                utrique in castra discedunt.</p>
                        </div>

                        <div type="textpart" subtype="section" n="4">
                            <p>postero die munitiones institutas Caesar parat perficere; illi vadum
                                fluminis Sicoris temptare, si transire </p>
                        </div>

                        <div type="textpart" subtype="section" n="5">
                            <p>possent. qua re animadversa Caesar Germanos levis armaturae
                                equitumque partem flumen traicit crebrasque in ripis custodias
                                disponit.</p>
                        </div>
                    </div>
                    <div type="textpart" subtype="chapter" n="84">
                        <div type="textpart" subtype="section" n="1">
                            <p>Tandem omnibus rebus obsessi quartum iam diem sine pabulo retentis
                                iumentis, aquae lignorum frumenti inopia, colloquium petunt et id,
                                si fieri possit, </p>
                        </div>

                        <div type="textpart" subtype="section" n="2">
                            <p>semoto a militibus loco. ubi id a Caesare negatum, et palam si
                                colloqui vellent, concessum est, datur obsidis loco Caesari filius
                                Afrani. venitur in eum locum quem </p>
                        </div>

                        <div type="textpart" subtype="section" n="3">
                            <p>Caesar delegit. audiente utroque exercitu loquitur Afranius: non esse
                                aut ipsis aut militibus suscensendum, quod fidem erga imperatorem
                                suum Cn. Pompeium conservare voluerint.</p>
                        </div>

                        <div type="textpart" subtype="section" n="4">
                            <p>sed satis iam fecisse officio satisque supplicii tulisse perpessos
                                omnium rerum inopiam. nunc vero paene ut feras circummunitos
                                prohiberi aqua, prohiberi ingressu, neque corpore dolorem neque
                                animo ignominiam ferre posse.</p>
                        </div>

                        <div type="textpart" subtype="section" n="5">
                            <p>itaque se victos confiteri; orare atque obsecrare, siqui locus
                                misericordiae relinquatur, ne ad ultimum supplicium progredi necesse
                                habeant. haec quam potest demississime et subiectissime exponit.
                            </p>
                        </div>
                    </div>
                    <div type="textpart" subtype="chapter" n="85">
                        <div type="textpart" subtype="section" n="1">
                            <p>Ad ea Caesar respondit: nulli omnium has partis </p>
                        </div>

                        <div type="textpart" subtype="section" n="2">
                            <p>vel querimoniae vel miserationis minus convenisse. reliquos enim
                                omnis officium suum praestitisse: se, qui etiam bona condicione et
                                loco et tempore aequo confligere noluerit, ut quam integerrima
                                essent ad pacem omnia; exercitum suum, qui iniuria etiam accepta
                                suisque interfectis, quos in sua potestate habuerit, conservarit et
                                texerit; illius denique exercitus milites, qui per se de concilianda
                                pace egerint, qua in re omnium suorum vitae consulendum putarint.
                            </p>
                        </div>

                        <div type="textpart" subtype="section" n="3">
                            <p>sic omnium ordinum partis in misericordia constitisse, ipsos duces a
                                pace abhorruisse; eos neque colloquii neque indutiarum iura servasse
                                et homines imperitos et per colloquium deceptos crudelissime
                                interfecisse.</p>
                        </div>

                        <div type="textpart" subtype="section" n="4">
                            <p>accidisse igitur his, quod plerumque hominibus nimia pertinacia atque
                                adrogantia accidere soleat, uti eo recurrant et id cupidissime
                                petant, quod paulo ante contempserint.</p>
                        </div>

                        <div type="textpart" subtype="section" n="5">
                            <p>neque nunc se illorum humilitate neque aliqua temporis opportunitate
                                postulare, quibus rebus opes augeantur suae; sed eos exercitus, quos
                                contra se multos </p>
                        </div>

                        <div type="textpart" subtype="section" n="6">
                            <p>iam annos aluerint, velle dimitti. neque enim sex legiones alia de
                                causa missas in Hispaniam septimamque ibi conscriptam, neque tot
                                tantasque classis paratas neque submissos duces rei militaris
                                peritos.</p>
                        </div>

                        <div type="textpart" subtype="section" n="7">
                            <p>nihil horum ad pacandas Hispanias, nihil ad usum provinciae provisum,
                                quae propter diuturnitatem pacis nullum auxilium desiderarit.</p>
                        </div>

                        <div type="textpart" subtype="section" n="8">
                            <p>omnia haec iam pridem contra se parari; in se novi generis imperia
                                constitui, ut idem ad portas urbanis praesideat rebus et duas
                                bellicosissimas provincias absens tot annos obtineat; </p>
                        </div>

                        <div type="textpart" subtype="section" n="9">
                            <p>in se iura magistratuum commutari, ne ex praetura et consulatu, ut
                                semper, sed per paucos probati et electi in provincias mittantur; in
                                se aetatis excusationem nihil valere, quin superioribus bellis
                                probati ad optinendos </p>
                        </div>

                        <div type="textpart" subtype="section" n="10">
                            <p>exercitus evocentur; in se uno non servari, quod sit omnibus datum
                                semper imperatoribus, ut rebus feliciter gestis aut cum honore
                                aliquo aut certe sine ignominia domum revertantur exercitumque
                                dimittant.</p>
                        </div>

                        <div type="textpart" subtype="section" n="11">
                            <p>quae tamen omnia et se tulisse patienter et esse laturum; neque nunc
                                id agere, ut ab illis abductum exercitum teneat ipse, quod tamen
                                sibi difficile non sit, sed ne illi habeant, quo </p>
                        </div>

                        <div type="textpart" subtype="section" n="12">
                            <p>contra se uti possint. proinde, ut esset dictum, provinciis
                                excederent exercitumque dimitterent; si id sit factum, se nociturum
                                nemini. hanc unam atque extremam esse pacis condicionem.</p>
                        </div>
                    </div>
                    <div type="textpart" subtype="chapter" n="86">
                        <div type="textpart" subtype="section" n="1">
                            <p>Id vero militibus fuit pergratum et iucundum, ut ex ipsa
                                significatione cognosci potuit, ut, qui aliquid iusti incommodi
                                expectavissent, ultro praemium missionis ferrent.</p>
                        </div>

                        <div type="textpart" subtype="section" n="2">
                            <p>nam cum de loco et de tempore eius rei controversia inferretur, et
                                voce et manibus universi ex vallo, ubi constiterant, significare
                                coeperunt, ut statim dimitterentur, neque omni interposita fide
                                firmum </p>
                        </div>

                        <div type="textpart" subtype="section" n="3">
                            <p>esse posse, si in aliud tempus differretur. paucis cum esset in
                                utramque partem verbis disputatum, res huc deducitur, ut ii qui
                                habeant domicilium aut possessionem in Hispania, statim, reliqui ad
                                Varum flumen dimittantur; nequid iis noceatur neu quis invitus
                                sacramentum dicere cogatur, a Caesare cavetur.</p>
                        </div>

                        <div type="textpart" subtype="section" n="4">
                            <p/>
                        </div>
                    </div>
                    <div type="textpart" subtype="chapter" n="87">
                        <div type="textpart" subtype="section" n="1">
                            <p>Caesar ex eo tempore, dum ad flumen Varum veniatur, se frumentum
                                daturum pollicetur. addit etiam, ut quid quisque eorum in bello
                                amiserit, quae sint penes milites suos, iis qui amiserant
                                restituatur; militibus aequa facta aestimatione pecuniam pro his
                            </p>
                        </div>

                        <div type="textpart" subtype="section" n="2">
                            <p>rebus dissolvit. quascumque postea controversias inter se milites
                                habuerunt, sua sponte ad Caesarem in ius </p>
                        </div>

                        <div type="textpart" subtype="section" n="3">
                            <p>adierunt. Petreius atque Afranius cum stipendium ab legionibus paene
                                seditione facta flagitaretur, cuius illi diem nondum venisse
                                dicerent, Caesar ut cognosceret, postulatum est, eoque utrique, quod
                                statuit, contenti </p>
                        </div>

                        <div type="textpart" subtype="section" n="4">
                            <p>fuerunt. parte circiter tertia exercitus eo biduo dimissa duas
                                legiones suas antecedere, reliquas subsequi iussit, ut non longo
                                inter se spatio castra facerent, eique </p>
                        </div>

                        <div type="textpart" subtype="section" n="5">
                            <p>negotio Q. Fufium Calenum legatum praefecit. hoc eius praescripto ex
                                Hispania ad Varum flumen est iter factum, atque ibi reliqua pars
                                exercitus dimissa est.</p>
                        </div>
                    </div>
                </div>
                <div type="textpart" subtype="book" n="2">
                    <head>C. Iuli Caesaris Commentariorum De Bello Civili, Liber Secundus</head>
                    <div type="textpart" subtype="chapter" n="1">
                        <div type="textpart" subtype="section" n="1">
                            <p>Dum haec in Hispania geruntur, C. Trebonius legatus, qui ad
                                oppugnationem Massiliae relictus erat, duabus ex partibus aggerem,
                                vineas turresque ad oppidum agere instituit.</p>
                        </div>

                        <div type="textpart" subtype="section" n="2">
                            <p>una erat proxima portu navalibusque, altera ad portam, qua est aditus
                                ex Gallia atque Hispania, ad id mare, quod adiacet ad ostium </p>
                        </div>

                        <div type="textpart" subtype="section" n="3">
                            <p>Rhodani. Massilia enim fere tribus ex oppidi partibus mari alluitur;
                                reliqua quarta est, quae aditum habeat ab terra. huius quoque spatii
                                pars ea quae ad arcem pertinet, loci natura et valle altissima
                                munita longam </p>
                        </div>

                        <div type="textpart" subtype="section" n="4">
                            <p>et difficilem habet oppugnationem. ad ea perficienda opera C.
                                Trebonius magnam iumentorum atque hominum multitudinem ex omni
                                provincia vocat, vimina materiamque comportari iubet. quibus
                                conparatis rebus aggerem in altitudinem pedum <num>lxxx</num>
                                exstruit.</p>
                        </div>
                    </div>
                    <div type="textpart" subtype="chapter" n="2">
                        <div type="textpart" subtype="section" n="1">
                            <p>Sed tanti erant antiquitus in oppido omnium rerum ad bellum apparatus
                                tantaque multitudo tormentorum, ut eorum vim nullae contextae
                                viminibus </p>
                        </div>

                        <div type="textpart" subtype="section" n="2">
                            <p>vineae sustinere possent. asseres enim pedum <num>xii</num>
                                cuspidibus praefixi atque hi maximis balistis missi per </p>
                        </div>

                        <div type="textpart" subtype="section" n="3">
                            <p>quattuor ordines cratium in terram defigebantur. itaque pedalibus
                                lignis coniunctis inter se porticus integebantur, atque hac agger
                                inter manus proferebatur.</p>
                        </div>

                        <div type="textpart" subtype="section" n="4">
                            <p>antecedebat testudo pedum <num>lx</num> aequandi loci causa facta
                                item ex fortissimis lignis, convoluta omnibus rebus, quibus ignis
                                iactus et lapides defendi possent.</p>
                        </div>

                        <div type="textpart" subtype="section" n="5">
                            <p>sed magnitudo operum, altitudo muri atque turrium, multitudo
                                tormentorum omnem administrationem tardabat.</p>
                        </div>

                        <div type="textpart" subtype="section" n="6">
                            <p>crebrae etiam per Albicos eruptiones fiebant ex oppido, ignesque
                                aggeri et turribus inferebantur. quae facile nostri milites
                                repellebant magnisque ultro inlatis detrimentis eos, qui eruptionem
                                fecerant, in oppidum reiciebant.</p>
                        </div>
                    </div>
                    <div type="textpart" subtype="chapter" n="3">
                        <div type="textpart" subtype="section" n="1">
                            <p>Interim L. Nasidius ab Cn. Pompeio cum classe navium <num>ivx</num>,
                                in quibus paucae erant aeratae, L. Domitio Massiliensibusque
                                subsidio missus freto Siciliae </p>
                        </div>

                        <div type="textpart" subtype="section" n="2">
                            <p>imprudente atque inopinante Curione pervehitur adpulsisque Messanam
                                navibus atque inde propter repentinum terrorem principum ac senatus
                                fuga facta ex navalibus eorum navem deducit.</p>
                        </div>

                        <div type="textpart" subtype="section" n="3">
                            <p>hac adiuncta ad reliquas naves cursum Massiliam versus perficit
                                praemissaque clam navicula Domitium Massiliensisque de suo adventu
                                certiores facit eosque magnopere hortatur, ut rursus cum Bruti
                                classe additis suis auxiliis confligant.</p>
                        </div>
                    </div>
                    <div type="textpart" subtype="chapter" n="4">
                        <div type="textpart" subtype="section" n="1">
                            <p>Massilienses post superius incommodum veteres ad eundem numerum ex
                                navalibus productas navis refecerant summaque industria
                                armaverant — remigum, gubernatorum magna copia subpetebat —
                            </p>
                        </div>

                        <div type="textpart" subtype="section" n="2">
                            <p>piscatoriasque adiecerant atque contexerant, ut essent ab ictu
                                telorum remiges tuti; has sagittariis tormentisque conpleverunt.
                            </p>
                        </div>

                        <div type="textpart" subtype="section" n="3">
                            <p>tali modo instructa classe omnium seniorum, matrum familiae, virginum
                                precibus et fletu excitati, extremo tempore civitati subvenirent,
                                non minore animo ac fiducia quam ante dimicaverant, naves
                                conscendunt.</p>
                        </div>

                        <div type="textpart" subtype="section" n="4">
                            <p>communi enim fit vitio naturae, ut invisitatis atque incognitis rebus
                                magis confidamus vehementiusque exterreamur; ut tum accidit.
                                adventus enim L. Nasidi summa spe et voluntate civitatem
                                conpleverat.</p>
                        </div>

                        <div type="textpart" subtype="section" n="5">
                            <p>nacti idoneum ventum ex portu exeunt et Tauroenta, quod est castellum
                                Massiliensium, ad Nasidium perveniunt ibique naves expediunt
                                rursusque se ad confligendum animo confirmant et consilia
                                communicant. dextra pars attribuitur Massiliensibus, sinistra
                                Nasidio.</p>
                        </div>
                    </div>
                    <div type="textpart" subtype="chapter" n="5">
                        <div type="textpart" subtype="section" n="1">
                            <p>Eodem Brutus contendit aucto navium numero. nam ad eas, quae factae
                                erant Arelate per Caesarem, captivae Massiliensium accesserant sex.
                                has superioribus diebus refecerat atque omnibus rebus instruxerat.
                            </p>
                        </div>

                        <div type="textpart" subtype="section" n="2">
                            <p>itaque suos cohortatus, quos integros superavissent, ut victos
                                contemnerent, plenus spei bonae atque animi adversus eos
                                proficiscitur.</p>
                        </div>

                        <div type="textpart" subtype="section" n="3">
                            <p>facile erat ex castris C. Treboni atque omnibus superioribus locis
                                prospicere in urbem, ut omnis iuventus, quae in oppido remanserat,
                                omnesque superioris aetatis cum liberis atque uxoribus
                                †publicis custodiisque† aut muro ad caelum manus
                                tenderent aut templa deorum immortalium adirent et ante simulacra
                                proiecti victoriam ab dis exposcerent.</p>
                        </div>

                        <div type="textpart" subtype="section" n="4">
                            <p>neque erat quisquam omnium, quin in eius diei casu suarum omnium
                                fortunarum eventum consistere existimaret.</p>
                        </div>

                        <div type="textpart" subtype="section" n="5">
                            <p>nam et honesti ex iuventute et cuiusque aetatis amplissimi nominatim
                                evocati atque obsecrati navis conscenderant, ut siquid adversi
                                accidisset, ne ad conandum quidem sibi quicquam reliqui fore
                                viderent; si superavissent, vel domesticis opibus vel externis
                                auxiliis de salute urbis confiderent.</p>
                        </div>
                    </div>
                    <div type="textpart" subtype="chapter" n="6">
                        <div type="textpart" subtype="section" n="1">
                            <p>Commisso proelio Massiliensibus res nulla ad virtutem defuit. sed
                                memores eorum praeceptorum, quae paulo ante ab suis acceperant, hoc
                                animo decertabant, ut nullum aliud tempus ad conandum habituri
                                viderentur, et quibus in pugna vitae periculum accideret, non ita
                                multo se reliquorum civium fatum antecedere existimarent, quibus
                                urbe capta eadem esset </p>
                        </div>

                        <div type="textpart" subtype="section" n="2">
                            <p>belli fortuna patienda. diductisque nostris paulatim navibus et
                                artificio gubernatorum et mobilitati navium locus dabatur, et
                                siquando nostri facultatem nacti ferreis manibus iniectis navem
                                religaverant, undique suis </p>
                        </div>

                        <div type="textpart" subtype="section" n="3">
                            <p>laborantibus succurrebant. neque vero coniuncti Albici comminus
                                pugnando deficiebant neque multum cedebant virtute nostris. simul ex
                                minoribus navibus magna vis eminus missa telorum multa nostris de
                                improviso imprudentibus atque inpeditis vulnera inferebant.</p>
                        </div>

                        <div type="textpart" subtype="section" n="4">
                            <p>conspicataeque naves triremes duae navem D. Bruti, quae ex insigni
                                facile agnosci poterat, duabus ex partibus sese in eam incitaverant.
                                sed tantum re provisa Brutus celeritate navis enisus est ut parvo
                            </p>
                        </div>

                        <div type="textpart" subtype="section" n="5">
                            <p>momento antecederet. illae adeo graviter inter se incitatae
                                conflixerunt, ut vehementissime utraque ex concursu laborarent,
                                altera vero praefracto rostro tota </p>
                        </div>

                        <div type="textpart" subtype="section" n="6">
                            <p>conlabefieret. qua re animadversa, quae proximae ei loco ex Bruti
                                classe naves erant, in eas inpeditas impetum faciunt celeriterque
                                ambas deprimunt.</p>
                        </div>
                    </div>
                    <div type="textpart" subtype="chapter" n="7">
                        <div type="textpart" subtype="section" n="1">
                            <p>Sed Nasidianae naves nullo usui fuerunt celeriterque pugna
                                excesserunt. non enim has aut conspectus patriae aut propinquorum
                                praecepta ad extre</p>
                        </div>

                        <div type="textpart" subtype="section" n="2">
                            <p>mum vitae periculum adire cogebant. itaque ex eo numero navium nulla
                                desiderata est; ex Massiliensium classe <num>v</num> sunt depressae,
                                    <num>iiii</num> captae, una cum Nasidianis profugit; quae omnes
                                citeriorem Hispaniam petiverunt.</p>
                        </div>

                        <div type="textpart" subtype="section" n="3">
                            <p>at ex reliquis una praemissa Massiliam huius nuntii perferendi gratia
                                cum iam adpropinquaret urbi, omnis sese multitudo ad cognoscendum
                                effudit, et re cognita tantus luctus excepit, ut urbs ab hostibus
                                capta </p>
                        </div>

                        <div type="textpart" subtype="section" n="4">
                            <p>eodem vestigio videretur. Massilienses tamen nihilo setius ad
                                defensionem urbis reliqua apparare coeperunt.</p>
                        </div>
                    </div>
                    <div type="textpart" subtype="chapter" n="8">
                        <div type="textpart" subtype="section" n="1">
                            <p>Est animadversum ab legionariis, qui dextram partem operis
                                administrabant, ex crebris hostium eruptionibus magno sibi esse
                                praesidio posse, si ibi pro castello ac receptaculo turrim ex latere
                                sub muro fecissent. quam primo ad repentinos incursus humilem
                                parvamque fecerunt.</p>
                        </div>

                        <div type="textpart" subtype="section" n="2">
                            <p>huc se referebant; hinc, siqua maior oppresserat vis, propugnabant;
                                hinc ad repellendum et prosequendum hostem procurrebant. patebat
                                haec quoquoversus pedes <num>xxx</num>, sed parietum crassitudo
                                pedes <num>v</num>.</p>
                        </div>

                        <div type="textpart" subtype="section" n="3">
                            <p>postea vero, ut est rerum omnium magister usus, hominum adhibita
                                sollertia inventum est magno esse usui posse, si haec esset in
                                altitudinem turris elata. id hac ratione perfectum est.</p>
                        </div>
                    </div>
                    <div type="textpart" subtype="chapter" n="9">
                        <div type="textpart" subtype="section" n="1">
                            <p>Ubi turris altitudo perducta est ad contabulationem, eam in parietes
                                instruxerunt, ita ut capita tignorum extrema parietum structura
                                tegerentur, nequid emineret, ubi ignis hostium adhaeresceret.</p>
                        </div>

                        <div type="textpart" subtype="section" n="2">
                            <p>hanc insuper contignationem, quantum tectum plutei ac vinearum passum
                                est, latericulo adstruxerunt supraque eum locum duo tigna transversa
                                iniecerunt non longe ab extremis parietibus, quibus suspenderent eam
                                contignationem quae turri tegimento esset futura, supraque ea tigna
                                derecto transversas trabes iniecerunt easque axibus religaverunt.
                            </p>
                        </div>

                        <div type="textpart" subtype="section" n="3">
                            <p>has trabes paulo longiores atque eminentiores quam extremi parietes
                                erant, effecerunt ut esset ubi tegimenta praependere possent ad
                                defendendos ictus ac repellendos, cum infra eam contignationem
                                parietes extruerentur; </p>
                        </div>

                        <div type="textpart" subtype="section" n="4">
                            <p>eamque contabulationem summam lateribus lutoque constraverunt, nequid
                                ignis hostium nocere posset, centonesque insuper iniecerunt, ne aut
                                tela tormentis missa tabulationem perfringerent, aut saxa ex
                                catapultis latericium discuterent.</p>
                        </div>

                        <div type="textpart" subtype="section" n="5">
                            <p>storias autem ex funibus ancorariis tres in longitudinem parietum
                                turris latas <num>iiii</num> pedes fecerunt easque ex tribus
                                partibus quae ad hostes vergebant, eminentibus trabibus circum
                                turrim praependentes religaverunt; quod unum genus tegimenti aliis
                                locis erant experti nullo telo neque tormento traici posse.</p>
                        </div>

                        <div type="textpart" subtype="section" n="6">
                            <p>ubi vero ea pars turris, quae erat perfecta, tecta atque munita est
                                ab omni ictu hostium, pluteos ad alia opera abduxerunt; turris
                                tectum per se ipsum pressionibus </p>
                        </div>

                        <div type="textpart" subtype="section" n="7">
                            <p>ex contignatione prima suspendere ac tollere coeperunt. ubi quantum
                                storiarum demissio patiebatur, tantum elevarant, intra haec
                                tegimenta abditi atque muniti parietes lateribus exstruebant,
                                rursusque alia </p>
                        </div>

                        <div type="textpart" subtype="section" n="8">
                            <p>pressione ad aedificandum sibi locum expediebant. ubi tempus alterius
                                contabulationis videbatur, tigna item ut primo tecta extremis
                                lateribus instruebant exque ea contignatione rursus summam
                                contabulationem storiasque elevabant.</p>
                        </div>

                        <div type="textpart" subtype="section" n="9">
                            <p>ita tuto ac sine ullo vulnere ac periculo <num>vi</num> tabulata
                                exstruxerunt fenestrasque, quibus in locis visum est, ad tormenta
                                mittenda in struendo reliquerunt.</p>
                        </div>
                    </div>
                    <div type="textpart" subtype="chapter" n="10">
                        <div type="textpart" subtype="section" n="1">
                            <p>Ubi ex ea turri quae circum essent opera tueri se posse sunt confisi,
                                musculum pedes <num>lx</num> longum ex materia bipedali, quem a
                                turri latericia ad hostium turrim murumque perducerent, facere
                                instituerunt.</p>
                        </div>

                        <div type="textpart" subtype="section" n="2">
                            <p>cuius musculi haec erat forma. duae primum trabes in solo aeque
                                longae distantes inter se pedes <num>iiii</num> collocantur inque
                                eis columellae pedum in altitudinem <num>v</num>
                            </p>
                        </div>

                        <div type="textpart" subtype="section" n="3">
                            <p>defiguntur. has inter se capreolis molli fastigio coniungunt, ubi
                                tigna quae musculi tegendi causa ponant collocentur. eo super tigna
                                bipedalia iniciunt eaque </p>
                        </div>

                        <div type="textpart" subtype="section" n="4">
                            <p>laminis clavisque religant. ad extremum musculi tectum trabesque
                                extremas quadratas regulas <num>iiii</num> patentis digitos
                                defigunt, quae lateres, qui super musculo struantur, contineant.
                            </p>
                        </div>

                        <div type="textpart" subtype="section" n="5">
                            <p>ita fastigato atque ordinatim structo ut trabes erant in capreolis
                                collocatae, lateribus lutoque musculus, ut ab igni qui ex muro
                                iaceretur tutus esset, contegitur.</p>
                        </div>

                        <div type="textpart" subtype="section" n="6">
                            <p>super lateres coria inducuntur, ne canalibus aqua immissa lateres
                                diluere posset. coria autem ne rursus igni ac lapidibus
                                corrumpantur, centonibus conteguntur.</p>
                        </div>

                        <div type="textpart" subtype="section" n="7">
                            <p>hoc opus omne tectum vineis ad ipsam turrim perficiunt subitoque
                                inopinantibus hostibus machinatione navali phalangis subiectis ad
                                turrim hostium admovent, ut aedificio iungatur.</p>
                        </div>
                    </div>
                    <div type="textpart" subtype="chapter" n="11">
                        <div type="textpart" subtype="section" n="1">
                            <p>Quo malo perterriti subito oppidani saxa, quam maxima possunt,
                                vectibus promovent, praecipitataque muro in musculum devolvunt.
                                ictum firmitas materiae sustinet, et quidquid incidit, fastigio
                                musculi elabitur.</p>
                        </div>

                        <div type="textpart" subtype="section" n="2">
                            <p>id ubi vident, mutant consilium; cupas taeda ac pice refertas
                                incendunt easque de muro in musculum devolvunt. involutae labuntur,
                                delapsae ab lateribus longuriis furcisque ab opere removentur.</p>
                        </div>

                        <div type="textpart" subtype="section" n="3">
                            <p>interim sub musculo milites vectibus infima saxa turris hostium,
                                quibus fundamenta continebantur, convellunt. musculus ex turri
                                latericia a nostris telis tormentisque defenditur; hostes ex muro ac
                                turribus submoventur; </p>
                        </div>

                        <div type="textpart" subtype="section" n="4">
                            <p>non datur libera muri defendendi facultas. conpluribus iam lapidibus
                                ex illa quae suberat turri subductis repentina ruina pars eius
                                turris concidit, pars reliqua consequens procumbebat, cum hostes
                                urbis direptione perterriti inermes cum infulis se porta foras
                                universi proripiunt, ad legatos atque exercitum supplices manus
                                tendunt.</p>
                        </div>
                    </div>
                    <div type="textpart" subtype="chapter" n="12">
                        <div type="textpart" subtype="section" n="1">
                            <p>Qua nova re oblata omnis administratio belli consistit, militesque
                                aversi a proelio ad studium audiendi et cognoscendi feruntur.</p>
                        </div>

                        <div type="textpart" subtype="section" n="2">
                            <p>ubi hostes ad legatos exercitumque pervenerunt, universi se ad pedes
                                proiciunt; orant, ut adventus Caesaris expectetur.</p>
                        </div>

                        <div type="textpart" subtype="section" n="3">
                            <p>captam suam urbem videre, opera perfecta, turrim subrutam; itaque ab
                                defensione desistere. nullam exoriri moram posse, quominus cum
                                venisset, si imperata non facerent ad nutum, e vestigio
                                diriperentur.</p>
                        </div>

                        <div type="textpart" subtype="section" n="4">
                            <p>docent, si omnino turris concidisset, non posse milites contineri,
                                quin spe praedae in urbem inrumperent urbemque delerent. haec atque
                                eiusdem generis complura ut ab hominibus doctis magna cum
                                misericordia fletuque pronuntiantur.</p>
                        </div>
                    </div>
                    <div type="textpart" subtype="chapter" n="13">
                        <div type="textpart" subtype="section" n="1">
                            <p>Quibus rebus commoti legati milites ex opere deducunt, oppugnatione
                                desistunt; operibus custodias </p>
                        </div>

                        <div type="textpart" subtype="section" n="2">
                            <p>relinquunt. indutiarum quodam genere misericordia facto adventus
                                Caesaris expectatur. nullum ex muro, nullum a nostris mittitur
                                telum; ut re confecta omnes </p>
                        </div>

                        <div type="textpart" subtype="section" n="3">
                            <p>curam et diligentiam remittunt. Caesar enim per litteras Trebonio
                                magnopere mandaverat, ne per vim oppidum expugnari pateretur, ne
                                gravius permoti milites et defectionis odio et contemptione sui et
                                diutino labore </p>
                        </div>

                        <div type="textpart" subtype="section" n="4">
                            <p>omnes puberes interficerent; quod se facturos minabantur aegreque
                                tunc sunt retenti, quin oppidum inrumperent, graviterque eam rem
                                tulerunt, quod stetisse per Trebonium, quominus oppido potirentur,
                                videbatur.</p>
                        </div>
                    </div>
                    <div type="textpart" subtype="chapter" n="14">
                        <div type="textpart" subtype="section" n="1">
                            <p>At hostes sine fide tempus atque occasionem fraudis ac doli quaerunt,
                                interiectisque aliquot diebus, nostris languentibus atque animo
                                remissis, subito meridiano tempore, cum alius discessisset, alius ex
                                diutino labore in ipsis operibus quieti se dedisset, arma vero omnia
                                reposita contectaque essent, portis se foras erumpunt, secundo
                                magnoque vento ignem operibus inferunt.</p>
                        </div>

                        <div type="textpart" subtype="section" n="2">
                            <p>hunc sic distulit ventus, uti uno tempore agger plutei testudo turris
                                tormenta flammam conciperent et prius haec omnia consumerentur, quam
                                quemadmodum accidisset, animadverti posset.</p>
                        </div>

                        <div type="textpart" subtype="section" n="3">
                            <p>nostri repentina fortuna permoti arma quae possunt adripiunt, alii ex
                                castris sese incitant. fit in hostis impetus eorum, sed de muro
                                sagittis tormentisque fugientes persequi prohibentur.</p>
                        </div>

                        <div type="textpart" subtype="section" n="4">
                            <p>illi sub murum se recipiunt ibique musculum turrimque latericiam
                                libere incendunt. ita multorum mensum labor hostium perfidia et vi
                                tempestatis puncto temporis interiit.</p>
                        </div>

                        <div type="textpart" subtype="section" n="5">
                            <p>temptaverunt hoc idem Massilienses postero die. eandem nacti
                                tempestatem maiore cum fiducia ad alteram turrim aggeremque
                                eruptione pugnaverunt multumque ignem intulerunt.</p>
                        </div>

                        <div type="textpart" subtype="section" n="6">
                            <p>sed ut superioris temporis contentionem nostri omnem remiserant, ita
                                proximi diei casu admoniti omnia ad defensionem paraverant. itaque
                                multis interfectis reliquos infecta re in oppidum reppulerunt.</p>
                        </div>
                    </div>
                    <div type="textpart" subtype="chapter" n="15">
                        <div type="textpart" subtype="section" n="1">
                            <p>Trebonius ea quae sunt amissa multo maiore militum studio
                                administrare et reficere instituit. nam ubi tantos suos labores et
                                apparatus male cecidisse viderunt, indutiisque per scelus violatis
                                suam virtutem inrisui fore perdoluerunt, quod, unde agger omnino
                                conportari posset, nihil erat reliquum, omnibus arboribus longe
                                lateque in finibus Massiliensium excisis et convectis, aggerem novi
                                generis atque inauditum ex latericiis duobus muris senum pedum
                                crassitudine atque eorum murorum contignatione facere instituerunt
                                aequa fere altitudine, atque ille congesticius ex materia fuerat
                                agger.</p>
                        </div>

                        <div type="textpart" subtype="section" n="2">
                            <p>ubi aut spatium inter muros aut imbecillitas materiae postulare
                                videretur, pilae interponuntur, traversaria tigna iniciuntur, quae
                                firmamento esse possint, et quidquid est contignatum, cratibus
                                consternitur, crates luto integuntur.</p>
                        </div>

                        <div type="textpart" subtype="section" n="3">
                            <p>sub tecto miles dextra ac sinistra muro tectus, adversus plutei
                                obiectu, operi quaecumque sunt usui, sine periculo </p>
                        </div>

                        <div type="textpart" subtype="section" n="4">
                            <p>subportat. celeriter res administratur; diuturni laboris detrimentum
                                sollertia et virtute militum brevi reconciliatur. portae, quibus
                                locis videtur, eruptionis causa in muro relinquuntur.</p>
                        </div>
                    </div>
                    <div type="textpart" subtype="chapter" n="16">
                        <div type="textpart" subtype="section" n="1">
                            <p>Quod ubi hostes viderunt, ea, quae diu longoque spatio refici non
                                posse sperassent, paucorum dierum opera et labore ita refecta, ut
                                nullus perfidiae neque eruptioni locus esset, neque quicquam omnino
                                relinqueretur, qua aut telis militibus aut igni operibus </p>
                        </div>

                        <div type="textpart" subtype="section" n="2">
                            <p>noceri posset, eodemque exemplo sentiunt totam urbem, qua sit aditus
                                ab terra, muro turribusque circumiri posse, sic ut ipsis consistendi
                                in suis munitionibus locus non esset, cum paene inaedificata in
                                muris ab exercitu nostro moenia viderentur, ac telum </p>
                        </div>

                        <div type="textpart" subtype="section" n="3">
                            <p>manu coiceretur, suorumque tormentorum usum, quibus ipsi magna
                                speravissent, spatii propinquitate interire parique condicione ex
                                muro ac turribus bellandi data se virtute nostris adaequare non
                                posse intellegunt, ad easdem deditionis condiciones recurrunt.</p>
                        </div>
                    </div>
                    <div type="textpart" subtype="chapter" n="17">
                        <div type="textpart" subtype="section" n="1">
                            <p>M. Varro in ulteriore Hispania initio cognitis iis rebus quae sunt in
                                Italia gestae, diffidens Pompeianis rebus amicissime de Caesare
                                loquebatur: praeoccupatum sese legatione ab Cn.</p>
                        </div>

                        <div type="textpart" subtype="section" n="2">
                            <p>Pompeio, teneri obstrictum fide; necessitudinem quidem sibi nihilo
                                minorem cum Caesare intercedere, neque se ignorare, quod esset
                                officium legati, qui fiduciariam operam obtineret, quae vires suae,
                                quae voluntas erga Caesarem </p>
                        </div>

                        <div type="textpart" subtype="section" n="3">
                            <p>totius provinciae. haec omnibus ferebat sermonibus </p>
                        </div>

                        <div type="textpart" subtype="section" n="4">
                            <p>neque se in ullam partem movebat. postea vero quam Caesarem ad
                                Massiliam detineri cognovit, copias Petrei cum exercitu Afrani esse
                                coniunctas, magna auxilia convenisse, magna esse in spe atque
                                expectari, et consentire omnem citeriorem provinciam, quaeque postea
                                acciderant, de angustiis ad Ilerdam rei frumentariae accepit, atque
                                haec ad eum elatius atque inflatius Afranius perscribebat, se quoque
                                ad motus fortunae movere coepit.</p>
                        </div>
                    </div>
                    <div type="textpart" subtype="chapter" n="18">
                        <div type="textpart" subtype="section" n="1">
                            <p>Dilectum habuit tota provincia, legionibus conpletis duabus cohortes
                                circiter <num>xxx</num> alarias addidit. frumenti magnum numerum
                                coegit, quod Massiliensibus, item quod Afranio Petreioque mitteret.
                                naves longas <num>x</num> Gaditanis ut facerent imperavit, compluris
                                praeterea <del>in</del> Hispali faciendas curavit.</p>
                        </div>

                        <div type="textpart" subtype="section" n="2">
                            <p>pecuniam omnem omniaque ornamenta ex fano Herculis in oppidum Gadis
                                contulit; eo sex cohortes praesidii causa ex provincia misit
                                Gaiumque Gallonium equitem Romanum familiarem Domiti, qui eo
                                procurandae hereditatis causa venerat missus a Domitio, oppido
                                Gadibus praefecit; arma omnia privata ac publica in </p>
                        </div>

                        <div type="textpart" subtype="section" n="3">
                            <p>domum Galloni contulit. ipse habuit graves in Caesarem contiones.
                                saepe ex tribunali praedicavit adversa Caesarem proelia fecisse,
                                magnum numerum ab eo militum ad Afranium perfugisse; haec se certis
                                nuntiis, certis auctoribus comperisse.</p>
                        </div>

                        <div type="textpart" subtype="section" n="4">
                            <p>quibus rebus perterritos civis Romanos eius provinciae sibi ad rem
                                publicam administrandam HS <num>ccxxx</num> et argenti pondo
                                    <num>xx</num>
                            </p>
                        </div>

                        <div type="textpart" subtype="section" n="5">
                            <p>milia, tritici modios <num>cxx</num> milia polliceri coegit. quas
                                Caesari esse amicas civitates arbitrabatur, his graviora onera
                                iniungebat praesidiaque eo deducebat, et iudicia in privatos
                                reddebat, qui verba atque orationem adversus rem publicam
                                habuissent; eorum bona in publicum addicebat. provinciam omnem in
                                sua et Pompei verba iusiurandum adigebat.</p>
                        </div>

                        <div type="textpart" subtype="section" n="6">
                            <p>cognitis iis rebus quae sunt gestae in citeriore Hispania, bellum
                                parabat. ratio autem haec erat belli, ut se cum <num>ii</num>
                                legionibus Gadis conferret, naves frumentumque omne ibi contineret;
                                provinciam enim omnem Caesaris rebus favere cognoverat. in insula
                                frumento navibusque comparatis bellum duci non difficile
                                existimabat.</p>
                        </div>

                        <div type="textpart" subtype="section" n="7">
                            <p/>
                            <p>Caesar etsi multis necessariisque rebus in Italiam revocabatur, tamen
                                constituerat nullam partem belli in Hispaniis relinquere, quod magna
                                esse Pompei beneficia et magnas clientelas in citeriore provincia
                                sciebat.</p>
                        </div>
                    </div>
                    <div type="textpart" subtype="chapter" n="19">
                        <div type="textpart" subtype="section" n="1">
                            <p>Itaque duabus legionibus missis in ulteriorem Hispaniam cum Q.
                                Cassio, tribuno plebis, ipse cum <num>dc</num> equitibus magnis
                                itineribus praegreditur edictumque praemittit, ad quam diem
                                magistratus principesque omnium civitatum sibi esse praesto Cordubae
                                vellet.</p>
                        </div>

                        <div type="textpart" subtype="section" n="2">
                            <p>quo edicto tota provincia pervulgato nulla fuit civitas, quin ad id
                                tempus partem senatus Cordubam mitteret, non civis Romanus paulo
                                notior, quin ad diem conveniret.</p>
                        </div>

                        <div type="textpart" subtype="section" n="3">
                            <p>simul ipse Cordubae conventus per se portas Varroni clausit,
                                custodias vigiliasque in turribus muroque disposuit, cohortis duas,
                                quae colonicae appellabantur, cum eo casu venissent, tuendi oppidi
                                causa </p>
                        </div>

                        <div type="textpart" subtype="section" n="4">
                            <p>apud se retinuit. isdem diebus Carmonenses, quae est longe firmissima
                                totius provinciae civitas, deductis tribus in arcem oppidi
                                cohortibus a Varrone praesidio, per se cohortes eiecit portasque
                                praeclusit.</p>
                        </div>
                    </div>
                    <div type="textpart" subtype="chapter" n="20">
                        <div type="textpart" subtype="section" n="1">
                            <p>Hoc vero magis properare Varro, ut cum legionibus quam primum Gadis
                                contenderet, ne itinere aut traiectu intercluderetur; tanta ac tam
                                secunda in </p>
                        </div>

                        <div type="textpart" subtype="section" n="2">
                            <p>Caesarem voluntas provinciae reperiebatur. progresso ei paulo longius
                                litterae Gadibus redduntur, simulatque sit cognitum de edicto
                                Caesaris, consensisse Gaditanos principes cum tribunis cohortium
                                quae essent ibi in praesidio, ut Gallonium ex oppido expellerent,
                            </p>
                        </div>

                        <div type="textpart" subtype="section" n="3">
                            <p>urbem insulamque Caesari servarent. hoc inito consilio denuntiavisse
                                Gallonio, ut sua sponte, dum sine periculo liceret, excederet
                                Gadibus; si id non fecisset, sibi consilium capturos. hoc timore
                                adductum Gallonium Gadibus excessisse.</p>
                        </div>

                        <div type="textpart" subtype="section" n="4">
                            <p>his cognitis rebus altera ex duabus legionibus, quae vernacula
                                appellabatur, ex castris Varronis adstante et inspectante ipso signa
                                sustulit seseque Hispalim recepit atque in foro et porticibus sine
                                maleficio consedit.</p>
                        </div>

                        <div type="textpart" subtype="section" n="5">
                            <p>quod factum adeo eius conventus cives Romani comprobaverunt, ut domum
                            </p>
                        </div>

                        <div type="textpart" subtype="section" n="6">
                            <p>ad se quisque hospitio cupidissime reciperet. quibus rebus
                                perterritus Varro, cum itinere converso sese Italicam venturum
                                praemisisset, certior ab suis factus est </p>
                        </div>

                        <div type="textpart" subtype="section" n="7">
                            <p>praeclusas esse portas. tum vero omni interclusus itinere ad Caesarem
                                mittit paratum se esse legionem, cui iusserit, tradere. ille ad eum
                                Sex. Caesarem mittit atque </p>
                        </div>

                        <div type="textpart" subtype="section" n="8">
                            <p>huic tradi iubet. tradita legione Varro Cordubam ad Caesarem venit;
                                relatis ad eum publicis cum fide rationibus, quod penes eum est
                                pecuniae, tradit, et, quid ubique habeat frumenti ac navium,
                                ostendit.</p>
                        </div>
                    </div>
                    <div type="textpart" subtype="chapter" n="21">
                        <div type="textpart" subtype="section" n="1">
                            <p>Caesar contione habita Cordubae omnibus generatim gratias agit:
                                civibus Romanis, quod oppidum in sua potestate studuissent habere,
                                Hispanis, quod praesidia expulissent, Gaditanis, quod conatus
                                adversariorum infregissent seseque in libertatem vindicavissent,
                                tribunis militum centurionibusque, qui eo praesidii causa venerant,
                                quod eorum consilia sua virtute </p>
                        </div>

                        <div type="textpart" subtype="section" n="2">
                            <p>confirmavissent. pecunias, quas erant in publicum Varroni cives
                                Romani polliciti, remittit; bona restituit iis quos liberius locutos
                                hanc poenam tulisse cognoverat.</p>
                        </div>

                        <div type="textpart" subtype="section" n="3">
                            <p>tributis quibusdam publicis privatisque praemiis reliquos in posterum
                                bona spe complet biduumque Cordubae commoratus Gadis proficiscitur;
                                pecunias monimentaque quae ex fano Herculis collata erant in </p>
                        </div>

                        <div type="textpart" subtype="section" n="4">
                            <p>privatam domum, referri in templum iubet. provinciae Q. Cassium
                                praeficit; huic <num>iiii</num> legiones adtribuit. ipse iis navibus
                                quas M. Varro quasque Gaditani iussu Varronis fecerant, Tarraconem
                                paucis diebus pervenit. ibi totius fere citerioris provinciae
                                legationes Caesaris </p>
                        </div>

                        <div type="textpart" subtype="section" n="5">
                            <p>adventum exspectabant. eadem ratione privatim ac publice quibusdam
                                civitatibus habitis honoribus Tarracone discedit pedibusque Narbonem
                                atque inde Massiliam pervenit. ibi legem de dictatore latam seseque
                                dictatorem dictum a M. Lepido praetore cognoscit.</p>
                        </div>
                    </div>
                    <div type="textpart" subtype="chapter" n="22">
                        <div type="textpart" subtype="section" n="1">
                            <p>Massilienses omnibus defessi malis, rei frumentariae ad summam
                                inopiam adducti, bis proelio navali superati, crebris eruptionibus
                                fusi, gravi etiam pestilentia conflictati ex diutina conclusione et
                                mutatione victus — panico enim vetere atque hordeo corrupto
                                omnes alebantur, quod ad huiusmodi casus antiquitus paratum in
                                publicum contulerant — deiecta turri, labefacta magna parte
                                muri, auxiliis provinciarum et exercituum desperatis, quos in
                                Caesaris potestatem venisse cognoverant, sese dedere sine fraude
                                constituunt.</p>
                        </div>

                        <div type="textpart" subtype="section" n="2">
                            <p>sed paucis ante diebus L. Domitius cognita Massiliensium voluntate
                                navibus <num>iii</num> comparatis, ex quibus duas familiaribus suis
                                adtribuerat, unam ipse conscenderat, nactus turbidam tempestatem
                                profectus est.</p>
                        </div>

                        <div type="textpart" subtype="section" n="3">
                            <p>hunc conspicatae naves quae iussu Bruti consuetudine cotidiana ad
                                portum excubabant, sublatis </p>
                        </div>

                        <div type="textpart" subtype="section" n="4">
                            <p>ancoris sequi coeperunt. ex his unum ipsius navigium contendit et
                                fugere perseveravit auxilioque tempestatis ex conspectu abiit, duo
                                perterrita concursu nostrarum navium sese in portum receperunt.</p>
                        </div>

                        <div type="textpart" subtype="section" n="5">
                            <p>Massilienses arma tormentaque ex oppido, ut est imperatum, proferunt,
                                navis ex portu navalibusque educunt, pecuniam </p>
                        </div>

                        <div type="textpart" subtype="section" n="6">
                            <p>ex publico tradunt. quibus rebus confectis Caesar magis eos pro
                                nomine et vetustate quam pro meritis in se civitatis conservans,
                                duas ibi legiones praesidio relinquit, ceteras in Italiam mittit;
                                ipse ad urbem proficiscitur.</p>
                        </div>
                    </div>
                    <div type="textpart" subtype="chapter" n="23">
                        <div type="textpart" subtype="section" n="1">
                            <p>Isdem temporibus C. Curio in Africam profectus ex Sicilia et iam ab
                                initio copias P. Atti Vari despiciens duas legiones ex
                                    <num>iiii</num> quas a Caesare acceperat, <num>d</num> equites
                                transportabat biduoque et noctibus tribus navigatione consumptis
                                adpellit ad eum locum </p>
                        </div>

                        <div type="textpart" subtype="section" n="2">
                            <p>qui appellatur Anquillaria. hic locus abest a Clupeis passuum
                                    <num>xxii</num> milia habetque non incommodam aestate stationem
                                et duobus eminentibus promunturiis continetur.</p>
                        </div>

                        <div type="textpart" subtype="section" n="3">
                            <p>huius adventum L. Caesar filius cum <num>x</num> longis navibus ad
                                Clupeas praestolans, quas navis Uticae ex praedonum bello subductas
                                P. Attius reficiendas huius belli causa curaverat,
                                    veritus<del>que</del> navium multitudinem ex alto refugerat
                                appulsaque ad proximum litus trireme constrata et in litore relicta
                                pedibus Hadrumetum perfugerat.</p>
                        </div>

                        <div type="textpart" subtype="section" n="4">
                            <p>id oppidum C. Considius Longus unius legionis praesidio tuebatur.
                                reliquae Caesaris naves eius fuga se Hadrumetum receperunt.</p>
                        </div>

                        <div type="textpart" subtype="section" n="5">
                            <p>hunc secutus Marcius Rufus quaestor navibus <num>xii</num>, quas
                                praesidio onerariis navibus Curio ex Sicilia eduxerat, postquam in
                                litore relictam navem conspexit, hanc remulco abstraxit; ipse ad C.
                                Curionem cum classe redit.</p>
                        </div>
                    </div>
                    <div type="textpart" subtype="chapter" n="24">
                        <div type="textpart" subtype="section" n="1">
                            <p>Curio Marcium Uticam navibus praemittit; ipse eodem cum exercitu
                                proficiscitur biduique iter </p>
                        </div>

                        <div type="textpart" subtype="section" n="2">
                            <p>progressus ad flumen Bagradam pervenit. ibi C. Caninium Rebilum
                                legatum cum legionibus relinquit; ipse cum equitatu antecedit ad
                                Castra exploranda Cornelia, quod is locus peridoneus castris
                                habebatur.</p>
                        </div>

                        <div type="textpart" subtype="section" n="3">
                            <p>id autem est iugum derectum eminens in mare, utraque ex parte
                                praeruptum atque asperum, sed tamen paulo </p>
                        </div>

                        <div type="textpart" subtype="section" n="4">
                            <p>leniore fastigio ab ea parte, quae ad Uticam vergit. abest derecto
                                itinere ab Utica paulo amplius passus mille. sed hoc itinere est
                                fons, quo mare succedit longius, lateque is locus restagnat; quem
                                siqui vitare voluerit, <num>vi</num> milium circuitu in oppidum
                                pervenit.</p>
                        </div>
                    </div>
                    <div type="textpart" subtype="chapter" n="25">
                        <div type="textpart" subtype="section" n="1">
                            <p>Hoc explorato loco Curio castra Vari conspicit muro oppidoque
                                coniuncta ad portam, quae appellatur Belica, admodum munita natura
                                loci, una ex parte ipso oppido Utica, altera a theatro, quod est
                                ante oppidum, substructionibus eius operis maximis, aditu ad castra
                            </p>
                        </div>

                        <div type="textpart" subtype="section" n="2">
                            <p>difficili et angusto. simul animadvertit multa undique portari atque
                                agi plenissimis viis, quae repentini tumultus timore ex agris in
                                urbem conferebantur.</p>
                        </div>

                        <div type="textpart" subtype="section" n="3">
                            <p>huc equitatum mittit, ut diriperet atque haberet loco praedae;
                                eodemque tempore his rebus subsidio <num>dc</num> equites Numidae ex
                                oppido peditesque <num>cccc</num> mittuntur a Varo, quos auxilii
                                causa rex Iuba paucis diebus ante Uticam </p>
                        </div>

                        <div type="textpart" subtype="section" n="4">
                            <p>miserat. huic et paternum hospitium cum Pompeio et simultas cum
                                Curione intercedebat, quod tribunus plebis legem promulgaverat, qua
                                lege regnum Iubae publicaverat.</p>
                        </div>

                        <div type="textpart" subtype="section" n="5">
                            <p>concurrunt equites inter se; neque vero primum impetum nostrorum
                                Numidae ferre potuerunt, sed interfectis circiter <num>cxx</num>
                                reliqui se in castra ad oppidum receperunt.</p>
                        </div>

                        <div type="textpart" subtype="section" n="6">
                            <p>interim adventu longarum navium Curio pronuntiari onerariis navibus
                                iubet, quae stabant ad Uticam numero circiter <num>cc</num>, se in
                                hostium habiturum loco, qui non ex vestigio ad Castra Cornelia naves
                                traduxisset.</p>
                        </div>

                        <div type="textpart" subtype="section" n="7">
                            <p>qua pronuntiatione facta temporis puncto sublatis ancoris omnes
                                Uticam relinquunt et, quo imperatum est, transeunt. quae res omnium
                                rerum copia complevit exercitum.</p>
                        </div>
                    </div>
                    <div type="textpart" subtype="chapter" n="26">
                        <div type="textpart" subtype="section" n="1">
                            <p>His rebus gestis Curio se in castra ad Bagradam recipit atque
                                universi exercitus conclamatione imperator appellatur, posteroque
                                die Uticam exercitum ducit et </p>
                        </div>

                        <div type="textpart" subtype="section" n="2">
                            <p>prope oppidum castra ponit. nondum opere castrorum perfecto equites
                                ex statione nuntiant magna auxilia equitum peditumque ab rege missa
                                Uticam venire; eodemque tempore vis magna pulveris cernebatur, et
                            </p>
                        </div>

                        <div type="textpart" subtype="section" n="3">
                            <p>vestigio temporis primum agmen erat in conspectu. novitate rei Curio
                                permotus praemittit equites, qui primum impetum sustineant ac
                                morentur; ipse celeriter ab opere </p>
                        </div>

                        <div type="textpart" subtype="section" n="4">
                            <p>deductis legionibus aciem instruit. equitesque committunt proelium,
                                et, priusquam plane legiones explicari et consistere possent, tota
                                auxilia regis impedita ac perturbata, quod nullo ordine et sine
                                timore iter fecerant, in fugam coiciunt equitatuque omni fere
                                incolumi, quod se per litora celeriter in oppidum recipit, magnum
                                peditum numerum interficiunt.</p>
                        </div>
                    </div>
                    <div type="textpart" subtype="chapter" n="27">
                        <div type="textpart" subtype="section" n="1">
                            <p>Proxima nocte centuriones Marsi duo ex castris Curionis cum
                                manipularibus suis <num>xxii</num> ad Attium Varum perfugiunt.</p>
                        </div>

                        <div type="textpart" subtype="section" n="2">
                            <p>hi sive vere quam habuerant opinionem ad eum perferunt, sive etiam
                                auribus Vari serviunt — nam quae volumus, ea credimus libenter,
                                et quae sentimus ipsi, reliquos sentire speramus — confirmant
                                quidem certe totius exercitus animos alienos esse a Curione,
                                maximeque opus esse in conspectum exercitus venire et colloquendi
                                dare facultatem.</p>
                        </div>

                        <div type="textpart" subtype="section" n="3">
                            <p>qua opinione adductus Varus postero die mane legiones ex castris
                                educit. facit idem Curio, atque una valle non magna interiecta suas
                                uterque copias instruit.</p>
                        </div>
                    </div>
                    <div type="textpart" subtype="chapter" n="28">
                        <div type="textpart" subtype="section" n="1">
                            <p>Erat in exercitu Vari Sex. Quintilius Varus quem fuisse Corfinii
                                supra demonstratum est. hic dimissus a Caesare in Africam venerat,
                                legionesque eas traduxerat Curio, quas superioribus temporibus
                                Corfinio receperat Caesar, adeo ut paucis mutatis centurionibus idem
                                ordines manipulique constarent.</p>
                        </div>

                        <div type="textpart" subtype="section" n="2">
                            <p>hanc nanctus appellationis causam Quintilius circumire aciem Curionis
                                atque obsecrare milites coepit, ne primi sacramenti, quod apud
                                Domitium atque apud se quaestorem dixissent, memoriam deponerent,
                                neu contra eos arma ferrent, qui eadem essent usi fortuna eademque
                                in obsidione perpessi, neu pro iis pugnarent, a quibus
                                †contumelia† perfugae appellarentur.</p>
                        </div>

                        <div type="textpart" subtype="section" n="3">
                            <p>huc pauca ad spem largitionis addidit, quae ab sua liberalitate, si
                                se atque Attium secuti essent, expectare deberent.</p>
                        </div>

                        <div type="textpart" subtype="section" n="4">
                            <p>hac habita oratione nullam in partem ab exercitu Curionis fit
                                significatio, atque ita suas uterque copias reducit.</p>
                        </div>
                    </div>
                    <div type="textpart" subtype="chapter" n="29">
                        <div type="textpart" subtype="section" n="1">
                            <p>Atque in castris Curionis magnus omnium incessit timor animis; is
                                variis hominum sermonibus celeriter augetur. unusquisque enim
                                opiniones fingebat, et ad id, quod ab alio audierat, sui aliquid
                                timoris addebat.</p>
                        </div>

                        <div type="textpart" subtype="section" n="2">
                            <p>hoc ubi uno auctore ad plures permanaverat atque alius alii
                                tradiderat, plures auctores eius rei videbantur.</p>
                        </div>

                        <div type="textpart" subtype="section" n="3">
                            <p>civile bellum; genus hominum cui id liceret libere facere et sequi
                                quod vellet; legiones hae quae paulo ante apud adversarios fuerant
                                <gap reason="lost"/>. nam etiam Caesaris beneficia mutaverat consuetudo
                                †qua offerrentur† <gap reason="lost"/>. municipia etiam diversis
                                partibus coniuncta. <gap reason="lost"/>;neque enim ex Marsis Paelignisque
                                veniebant ut qui superiore nocte in contuberniis commilitonesque
                                <gap reason="lost"/>.</p>
                        </div>

                        <div type="textpart" subtype="section" n="4">
                            <p>†non nulli graviora sermones militum; dubia durius
                                accipiebantur, nonnulla etiam ab his, qui diligentiores videri
                                volebant fingebantur.</p>
                        </div>
                    </div>
                    <div type="textpart" subtype="chapter" n="30">
                        <div type="textpart" subtype="section" n="1">
                            <p>Quibus de causis consilio convocato de summa rerum deliberare
                                incipit.</p>
                        </div>

                        <div type="textpart" subtype="section" n="2">
                            <p>erant sententiae, quae conandum omnibus modis castraque Vari
                                oppugnanda censerent, quod in huius modi militum consiliis otium
                                maxime contrarium esse arbitrarentur. postremo praestare dicebant
                                per virtutem in pugna belli fortunam experiri, quam desertos et
                                circumventos ab suis gravissimum supplicium perpeti.</p>
                        </div>

                        <div type="textpart" subtype="section" n="3">
                            <p>erant, qui censerent de tertia vigilia in Castra Cornelia recedendum,
                                ut maiore spatio temporis interiecto militum mentes sanarentur,
                                simul siquid gravius accidisset, magna multitudine navium et tutius
                                et facilius in Siciliam receptus daretur.</p>
                        </div>
                    </div>
                    <div type="textpart" subtype="chapter" n="31">
                        <div type="textpart" subtype="section" n="1">
                            <p>Curio utrumque improbans consilium, quantum alteri sententiae deesset
                                animi, tantum alteri superesse dicebat; hos turpissimae fugae
                                rationem habere, </p>
                        </div>

                        <div type="textpart" subtype="section" n="2">
                            <p>illos etiam iniquo loco dimicandum putare. 'qua enim,' inquit,
                                'fiducia et opere et natura loci munitissima castra </p>
                        </div>

                        <div type="textpart" subtype="section" n="3">
                            <p>expugnari posse confidimus? aut vero quid proficimus, si accepto
                                magno detrimento ab oppugnatione castrorum discedimus? quasi non et
                                felicitas rerum gestarum exercitus benevolentiam imperatoribus et
                                res adversae odia concilient! </p>
                        </div>

                        <div type="textpart" subtype="section" n="4">
                            <p>castrorum autem mutatio quid habet nisi turpem fugam et desperationem
                                omnium et alienationem exercitus? nam neque pudentis suspicari
                                oportet sibi parum credi neque improbos scire sese timeri, quod
                                illis licentiam timor augeat noster, his studia deminuat.</p>
                        </div>

                        <div type="textpart" subtype="section" n="5">
                            <p>quod si iam,' inquit, 'haec explorata habeamus, quae de exercitus
                                alienatione dicuntur, quae quidem ego aut omnino falsa aut certe
                                minora opinione esse confido, quanto haec dissimulari et occultari,
                                quam per </p>
                        </div>

                        <div type="textpart" subtype="section" n="6">
                            <p>nos confirmari praestet? an non, uti corporis vulnera, ita exercitus
                                incommoda sunt tegenda, ne spem adversariis augeamus? at etiam, </p>
                        </div>

                        <div type="textpart" subtype="section" n="7">
                            <p>ut media nocte proficiscamur, addunt, quo maiorem, credo, licentiam
                                habeant, qui peccare conentur. namque huiusmodi res aut pudore aut
                                metu tenentur, quibus rebus nox maxime adversaria est.</p>
                        </div>

                        <div type="textpart" subtype="section" n="8">
                            <p>quare neque tanti sum animi, ut sine spe castra obpugnanda censeam,
                                neque tanti timoris, uti spe deficiam, atque omnia prius experienda
                                arbitror magnaque ex parte iam me una vobiscum de re iudicium
                                facturum confido.' </p>
                        </div>
                    </div>
                    <div type="textpart" subtype="chapter" n="32">
                        <div type="textpart" subtype="section" n="1">
                            <p>Dimisso consilio contionem advocat militum. commemorat, quo sit eorum
                                usus studio ad Corfinium Caesar, ut magnam partem Italiae beneficio
                                atque auctoritate eorum suam fecerit.</p>
                        </div>

                        <div type="textpart" subtype="section" n="2">
                            <p>'vos enim vestrumque factum,' inquit, 'omnia deinceps municipia sunt
                                secuta, neque sine causa et Caesar amicissime de vobis et illi
                                gravissime iudicaverunt.</p>
                        </div>

                        <div type="textpart" subtype="section" n="3">
                            <p>Pompeius enim nullo proelio pulsus vestri facti praeiudicio demotus
                                Italia excessit; Caesar me, quem sibi carissimum habuit, provinciam
                                Siciliam atque Africam, sine quibus urbem atque Italiam tueri </p>
                        </div>

                        <div type="textpart" subtype="section" n="4">
                            <p>non potest, vestrae fidei commisit. at sunt qui vos hortentur, ut a
                                nobis desciscatis. quid enim est illis optatius quam uno tempore et
                                nos circumvenire et vos nefario scelere obstringere? aut quid irati
                                gravius de vobis sentire possunt, quam ut eos prodatis, qui se vobis
                                omnia debere iudicant, in eorum potestatem veniatis, qui </p>
                        </div>

                        <div type="textpart" subtype="section" n="5">
                            <p>se per vos perisse existimant? an vero in Hispania res gestas
                                Caesaris non audistis? duos pulsos exercitus, duos superatos duces,
                                duas receptas provincias? haec acta diebus <num>xl</num>, quibus in
                                conspectum adversariorum </p>
                        </div>

                        <div type="textpart" subtype="section" n="6">
                            <p>venerit Caesar? an qui incolumes resistere non potuerunt, perditi
                                resistant? vos autem incerta victoria Caesarem secuti diiudicata iam
                                belli fortuna victum sequamini, cum vestri officii praemia percipere
                                debeatis? </p>
                        </div>

                        <div type="textpart" subtype="section" n="7">
                            <p>desertos enim se ac proditos a vobis dicunt et prioris </p>
                        </div>

                        <div type="textpart" subtype="section" n="8">
                            <p>sacramenti mentionem faciunt. vosne vero L. Domitium, an vos Domitius
                                deseruit? nonne extremam pati fortunam paratos proiecit ille? non
                                sibi clam vobis salutem fuga petivit? non proditi per illum Caesaris
                                benef </p>
                        </div>

                        <div type="textpart" subtype="section" n="9">
                            <p>ficio estis conservati? sacramento quidem vos tenere qui potuit, cum
                                proiectis fascibus et deposito imperio privatus et captus ipse in
                                alienam venisset potestatem? </p>
                        </div>

                        <div type="textpart" subtype="section" n="10">
                            <p>relinquitur nova religio, ut eo neglecto sacramento, quo tenemini,
                                respiciatis illud, quod deditione ducis et </p>
                        </div>

                        <div type="textpart" subtype="section" n="11">
                            <p>capitis deminutione sublatum est. at, credo, si Caesarem probatis, in
                                me offenditis. qui de meis in vos meritis praedicaturus non sum,
                                quae sunt adhuc et mea voluntate et vestra exspectatione leviora;
                                sed tamen sui laboris milites semper eventu belli praemia
                                petiverunt, qui qualis sit futurus, ne vos quidem dubitatis.
                                diligentiam quidem nostram aut, quem ad finem </p>
                        </div>

                        <div type="textpart" subtype="section" n="12">
                            <p>adhuc res processit, fortunam cur praeteream? an paenitet vos, quod
                                salvum atque incolumem exercitum nulla omnino navi desiderata
                                traduxerim? quod classem hostium primo impetu adveniens
                                profligaverim? quod bis per biduum equestri proelio superaverim?
                                quod ex portu sinuque adversariorum <num>cc</num> naves oneratas
                                abduxerim eoque illos compulerim, ut neque pedestri itinere neque
                                navibus commeatu iuvari possint? </p>
                        </div>

                        <div type="textpart" subtype="section" n="13">
                            <p>hac vos fortuna atque his ducibus repudiatis Corfiniensem ignominiam,
                                Italiae fugam, <del>an</del> Hispaniarum deditionem,
                                <del>in</del>Africi belli praeiudicia sequimini! </p>
                        </div>

                        <div type="textpart" subtype="section" n="14">
                            <p>equidem me Caesaris militem dici volui, vos me imperatoris nomine
                                appellavistis. cuius si vos paenitet, vestrum vobis beneficium
                                remitto, mihi meum restituite nomen, ne ad contumeliam honorem
                                dedisse videamini.' </p>
                        </div>
                    </div>
                    <div type="textpart" subtype="chapter" n="33">
                        <div type="textpart" subtype="section" n="1">
                            <p>Qua oratione permoti milites crebro etiam dicentem interpellabant, ut
                                magno cum dolore infidelitatis suspicionem sustinere viderentur,
                                discedentem vero ex contione universi cohortantur, magno sit animo
                                neubi dubitet proelium committere et suam fidem virtutemque
                                experiri.</p>
                        </div>

                        <div type="textpart" subtype="section" n="2">
                            <p>quo facto commutata omnium et voluntate et opinione consensu suorum
                                constituit Curio, cum primum sit data potestas, proelio rem
                                committere, posteroque die productos eodem loco, quo superioribus
                                diebus constiterat, in acie collocat.</p>
                        </div>

                        <div type="textpart" subtype="section" n="3">
                            <p>ne Varus quidem Attius dubitat copias producere, sive sollicitandi
                                milites sive aequo loco dimicandi detur occasio, ne facultatem
                                praetermittat.</p>
                        </div>
                    </div>
                    <div type="textpart" subtype="chapter" n="34">
                        <div type="textpart" subtype="section" n="1">
                            <p>Erat vallis inter duas acies, ut supra demonstratum est, non ita
                                magna, at difficili et arduo ascensu. hanc uterque si adversariorum
                                copiae transire conarentur, expectabat, quo aequiore loco proelium
                                committeret.</p>
                        </div>

                        <div type="textpart" subtype="section" n="2">
                            <p>simul ab sinistro cornu P. Atti equitatus omnis et una levis
                                armaturae interiecti conplures, cum se in vallem demitterent,
                                cernebantur.</p>
                        </div>

                        <div type="textpart" subtype="section" n="3">
                            <p>ad eos Curio equitatum et duas Marrucinorum cohortis mittit; quorum
                                primum impetum equites hostium non tulerunt, sed admissis equis ad
                                suos refugerunt; relicti ab his, qui una procurrerant levis
                                armaturae, circumveniebantur atque interficiebantur ab nostris. huc
                                tota Vari conversa acies suos fugere et concidi </p>
                        </div>

                        <div type="textpart" subtype="section" n="4">
                            <p>videbat. tum Rebilus, legatus Caesaris, quem Curio secum ex Sicilia
                                duxerat, quod magnum habere usum in re militari sciebat,
                                'perterritum' inquit 'hostem vides, Curio; quid dubitas uti temporis
                                opportunitate?' </p>
                        </div>

                        <div type="textpart" subtype="section" n="5">
                            <p>ille unum elocutus, ut memoria tenerent milites ea quae pridie sibi
                                confirmassent, sequi se iubet et praecurrit ante omnes. adeoque erat
                                impedita vallis, ut in ascensu nisi sublevati a suis primi non
                                facile eniterentur.</p>
                        </div>

                        <div type="textpart" subtype="section" n="6">
                            <p>sed praeoccupatus animus Attianorum militum timore et fuga et caede
                                suorum nihil de resistendo cogitabat, omnesque iam se ab equitatu
                                circumveniri arbitrabantur. itaque priusquam telum adigi possit aut
                                nostri propius accederent, omnis Vari acies terga vertit seque in
                                castra recepit.</p>
                        </div>
                    </div>
                    <div type="textpart" subtype="chapter" n="35">
                        <div type="textpart" subtype="section" n="1">
                            <p>Qua in fuga Fabius Paelignus quidam ex infimis ordinibus de exercitu
                                Curionis primum agmen fugientium consecutus magna voce Varum nomine
                                appellans requirebat, uti unus esse ex eius militibus et </p>
                        </div>

                        <div type="textpart" subtype="section" n="2">
                            <p>monere aliquid velle ac dicere videretur. ubi ille saepius appellatus
                                aspexit ac restitit et quis esset aut quid vellet quaesivit, umerum
                                apertum gladio appetit, paulumque afuit quin Varum interficeret;
                                quod ille periculum sublato ad eius conatum scuto vitavit. Fabius a
                                proximis militibus circumventus interficitur.</p>
                        </div>

                        <div type="textpart" subtype="section" n="3">
                            <p>hac fugientium multitudine ac turba portae castrorum occupantur atque
                                iter impeditur, pluresque in eo loco sine vulnere quam in proelio
                                aut fuga intereunt, neque multum afuit quin etiam castris
                                expellerentur, ac nonnulli protinus eodem cursu in oppidum
                                contenderunt.</p>
                        </div>

                        <div type="textpart" subtype="section" n="4">
                            <p>sed cum loci natura et munitio castrorum aditum prohibebat, tum quod
                                ad proelium egressi Curionis milites iis rebus indigebant quae ad
                                oppugnationem castrorum erant usui.</p>
                        </div>

                        <div type="textpart" subtype="section" n="5">
                            <p>itaque Curio exercitum in castra reducit suis omnibus praeter Fabium
                                incolumibus, ex numero adversariorum circiter <num>dc</num>
                                interfectis ac <num>m</num> vulneratis; qui omnes discessu Curionis
                                multique praeterea per simulationem vulnerum ex castris in oppidum
                                propter timorem sese recipiunt.</p>
                        </div>

                        <div type="textpart" subtype="section" n="6">
                            <p>qua re animadversa Varus et terrore exercitus cognito bucinatore in
                                castris et paucis ad speciem tabernaculis relictis de tertia vigilia
                                silentio exercitum in oppidum reducit.</p>
                        </div>
                    </div>
                    <div type="textpart" subtype="chapter" n="36">
                        <div type="textpart" subtype="section" n="1">
                            <p>Postero die Curio obsidere Uticam valloque circummunire instituit.
                                erat in oppido multitudo insolens belli diuturnitate otii, Uticenses
                                pro quibusdam Caesaris in se beneficiis illi amicissimi, conventus
                                is qui ex variis generibus constaret, terror ex superioribus
                                proeliis magnus.</p>
                        </div>

                        <div type="textpart" subtype="section" n="2">
                            <p>itaque de deditione omnes iam palam loquebantur et cum P. Attio
                                agebant, ne sua pertinacia omnium fortunas perturbari vellet.</p>
                        </div>

                        <div type="textpart" subtype="section" n="3">
                            <p>haec cum agerentur, nuntii praemissi ab rege Iuba venerunt, qui illum
                                adesse cum magnis copiis dicerent et de custodia ac defensione urbis
                                hortarentur. quae res eorum perterritos animos confirmavit.</p>
                        </div>
                    </div>
                    <div type="textpart" subtype="chapter" n="37">
                        <div type="textpart" subtype="section" n="1">
                            <p>Nuntiabantur haec eadem Curioni, sed aliquamdiu fides fieri non
                                poterat; tantam habebat sua</p>
                        </div>

                        <div type="textpart" subtype="section" n="2">
                            <p>rum rerum fiduciam. iamque Caesaris in Hispania res secundae in
                                Africam nuntiis ac litteris perferebantur. quibus omnibus rebus
                                sublatus nihil contra se regem </p>
                        </div>

                        <div type="textpart" subtype="section" n="3">
                            <p>nisurum existimabat. sed ubi certis auctoribus comperit minus
                                    <num>v</num> et <num>xx</num> milibus longe ab Utica eius copias
                                abesse, relictis munitionibus sese in Castra Cornelia recepit.</p>
                        </div>

                        <div type="textpart" subtype="section" n="4">
                            <p>huc frumentum comportare, castra munire, materiam conferre coepit,
                                statimque in Siciliam misit, uti duae legiones reliquusque equitatus
                                ad se </p>
                        </div>

                        <div type="textpart" subtype="section" n="5">
                            <p>mitteretur. castra erant ad bellum ducendum aptissima natura et loci
                                munitione et maris propinquitate et aquae et salis copia, cuius
                                magna vis iam ex proximis erat salinis eo congesta.</p>
                        </div>

                        <div type="textpart" subtype="section" n="6">
                            <p>non materia multitudine arborum, non frumentum, cuius erant
                                plenissimi agri, deficere poterat. itaque omnium suorum consensu
                                Curio reliquas copias expectare et bellum ducere parabat.</p>
                        </div>
                    </div>
                    <div type="textpart" subtype="chapter" n="38">
                        <div type="textpart" subtype="section" n="1">
                            <p>His constitutis rebus probatisque consiliis ex perfugis quibusdam
                                oppidanis audit Iubam revocatum finitimo bello et controversiis
                                Leptitanorum restitisse in regno et Saburram, eius praefectum, cum
                                mediocribus copiis missum Uticae adpropinquare.</p>
                        </div>

                        <div type="textpart" subtype="section" n="2">
                            <p>his auctoribus temere credens consilium commutat et proelio rem
                                committere constituit. multum ad hanc rem probandam adiuvat
                                adulescentia, magnitudo animi, superioris temporis proventus,
                                fiducia rei bene gerendae.</p>
                        </div>

                        <div type="textpart" subtype="section" n="3">
                            <p>his rebus impulsus equitatum omnem prima nocte ad castra hostium
                                mittit ad flumen Bagradam. quibus praeerat Saburra, de quo ante erat
                                auditum, sed rex cum omnibus copiis insequebatur et <num>vi</num>
                                milium passuum intervallo ab Saburra consederat.</p>
                        </div>

                        <div type="textpart" subtype="section" n="4">
                            <p>equites missi nocte iter conficiunt imprudentisque atque inopinantis
                                hostis adgrediuntur. Numidae enim quadam barbara </p>
                        </div>

                        <div type="textpart" subtype="section" n="5">
                            <p>consuetudine nullis ordinibus passim consederant. hos oppressos somno
                                dispersos adorti magnum eorum numerum interficiunt; multi perterriti
                                profugiunt. quo facto ad Curionem equites revertuntur captivosque ad
                                eum reducunt.</p>
                        </div>
                    </div>
                    <div type="textpart" subtype="chapter" n="39">
                        <div type="textpart" subtype="section" n="1">
                            <p>Curio cum omnibus copiis quarta vigilia exierat cohortibus
                                    <num>v</num> castris praesidio relictis. progressus milia
                                passuum <num>vi</num> equites convenit, rem gestam cognovit; ex
                                captivis quaerit, quis castris ad Bagradam praesit; respondent
                                Saburram.</p>
                        </div>

                        <div type="textpart" subtype="section" n="2">
                            <p>reliqua studio itineris conficiendi quaerere praetermittit proximaque
                                respiciens signa, 'videtisne,' inquit 'milites, captivorum orationem
                                cum perfugis convenire? abesse regem, exiguas esse copias missas,
                                quae paucis equitibus pares esse non </p>
                        </div>

                        <div type="textpart" subtype="section" n="3">
                            <p>potuerint? proinde ad praedam, ad gloriam properate, ut iam de
                                praemiis vestris et de referenda gratia cogitare incipiamus.' </p>
                        </div>

                        <div type="textpart" subtype="section" n="4">
                            <p>erant per se magna quae gesserant equites, praesertim cum eorum
                                exiguus numerus cum tanta multitudine Numidarum conferretur. haec
                                tamen ab ipsis inflatius commemorabantur, ut de suis homines
                                laudibus libenter praedicant.</p>
                        </div>

                        <div type="textpart" subtype="section" n="5">
                            <p>multa praeterea spolia praeferebantur, capti homines equitesque
                                producebantur, ut quidquid intercederet temporis, hoc omne victoriam
                                morari videretur. ita spei Curionis militum </p>
                        </div>

                        <div type="textpart" subtype="section" n="6">
                            <p>studia non deerant. equites sequi iubet sese iterque accelerat, ut
                                quam maxime ex fuga perterritos adoriri posset. at illi itinere
                                totius noctis confecti subsequi non poterant atque alii alio loco
                                resistebant. ne haec quidem res Curionem ad spem morabatur.</p>
                        </div>
                    </div>
                    <div type="textpart" subtype="chapter" n="40">
                        <div type="textpart" subtype="section" n="1">
                            <p>Iuba certior factus a Saburra de nocturno proelio <num>ii</num> milia
                                Hispanorum et Gallorum equitum, quos suae custodiae causa circum se
                                habere consuerat, et peditum eam partem, cui maxime confidebat,
                                Saburrae summittit; ipse cum reliquis copiis elephantisque
                                    <num>lx</num>
                            </p>
                        </div>

                        <div type="textpart" subtype="section" n="2">
                            <p>lentius subsequitur. suspicatus praemissis equitibus ipsum adfore
                                Curionem Saburra copias equitum peditumque instruit atque his
                                imperat, ut simulatione timoris paulatim cedant ac pedem referant;
                                sese, cum opus esset, signum proelii daturum et quod rem postulare
                            </p>
                        </div>

                        <div type="textpart" subtype="section" n="3">
                            <p>cognovisset imperaturum. Curio ad superiorem spem addita praesentis
                                temporis opinione hostes fugere arbitratus copias ex locis
                                superioribus in campum deducit.</p>
                        </div>
                    </div>
                    <div type="textpart" subtype="chapter" n="41">
                        <div type="textpart" subtype="section" n="1">
                            <p>Quibus ex locis cum longius esset progressus, confecto iam labore
                                exercitu <num>xvi</num> milium spatio constitit.</p>
                        </div>

                        <div type="textpart" subtype="section" n="2">
                            <p>dat suis signum Saburra, aciem constituit et circumire ordines atque
                                hortari incipit. sed peditatu dumtaxat procul ad speciem utitur,
                                equites in aciem </p>
                        </div>

                        <div type="textpart" subtype="section" n="3">
                            <p>inmittit. non deest negotio Curio suosque hortatur, ut spem omnem in
                                virtute reponant. ne militibus quidem, ut defessis, neque equitibus,
                                ut paucis et labore confectis, studium ad pugnandum virtusque
                                deerat; sed hi erant numero <num>cc</num>, reliqui in itinere
                                substiterant.</p>
                        </div>

                        <div type="textpart" subtype="section" n="4">
                            <p>hi quamcumque in partem impetum fecerant, hostes loco cedere
                                cogebant, sed neque longius fugientes prosequi, nec vehementius
                                equos incitare poterant.</p>
                        </div>

                        <div type="textpart" subtype="section" n="5">
                            <p>at equitatus hostium ab utroque cornu circumire aciem </p>
                        </div>

                        <div type="textpart" subtype="section" n="6">
                            <p>nostram et aversos proterere incipit. cum cohortes ex acie
                                procucurrissent, Numidae integri celeritate impetum nostrorum
                                effugiebant, rursusque ad ordines suos se recipientes circumibant et
                                ab acie excludebant. sic neque in loco manere ordinesque servare,
                                neque procurrere et casum subire tutum videbatur.</p>
                        </div>

                        <div type="textpart" subtype="section" n="7">
                            <p>hostium copiae submissis ab rege auxiliis crebro augebantur; nostros
                                vires lassitudine deficiebant, simul ii qui vulnera acceperant,
                                neque acie excedere, neque in locum tutum referri poterant, quod
                                tota acies equitatu hostium circumdata tenebatur.</p>
                        </div>

                        <div type="textpart" subtype="section" n="8">
                            <p>hi de sua salute desperantes, ut extremo vitae tempore homines facere
                                consuerunt, aut suam mortem miserabantur aut parentes suos
                                commendabant, siquos ex eo periculo fortuna servare potuisset. plena
                                erant omnia timoris et luctus.</p>
                        </div>
                    </div>
                    <div type="textpart" subtype="chapter" n="42">
                        <div type="textpart" subtype="section" n="1">
                            <p>Curio ubi perterritis omnibus neque cohortationes suas neque preces
                                audiri intellegit, unam ut in miseris rebus spem reliquam salutis
                                esse arbitratus proximos colles capere universos atque eo signa
                                inferri iubet. hos quoque praeoccupat missus a Saburra </p>
                        </div>

                        <div type="textpart" subtype="section" n="2">
                            <p>equitatus. tum vero ad summam desperationem nostri perveniunt et
                                partim fugientes ab equitatu interficiuntur, partim integri
                                procumbunt.</p>
                        </div>

                        <div type="textpart" subtype="section" n="3">
                            <p>hortatur Curionem Cn. Domitius praefectus equitum, cum paucis
                                equitibus circumsistens, ut fuga salutem petat atque in castra
                                contendat, et se ab eo non discessurum pollicetur.</p>
                        </div>

                        <div type="textpart" subtype="section" n="4">
                            <p>at Curio numquam se amisso exercitu, quem a Caesare fidei commissum
                                acceperit, in eius conspectum reversurum confirmat atque ita
                                proelians interficitur.</p>
                        </div>

                        <div type="textpart" subtype="section" n="5">
                            <p>equites ex proelio perpauci se recipiunt; sed ii quos ad novissimum
                                agmen equorum reficiendorum causa substitisse demonstratum est, fuga
                                totius exercitus procul animadversa sese incolumes in castra
                                conferunt. milites ad unum omnes interficiuntur.</p>
                        </div>
                    </div>
                    <div type="textpart" subtype="chapter" n="43">
                        <div type="textpart" subtype="section" n="1">
                            <p>His rebus cognitis Marcius Rufus quaestor in castris relictus a
                                Curione cohortatur suos, ne animo deficiant. illi orant atque
                                obsecrant, ut in Siciliam navibus reportentur. pollicetur
                                magistrisque imperat navium, ut primo vespere omnes scaphas ad litus
                            </p>
                        </div>

                        <div type="textpart" subtype="section" n="2">
                            <p>adpulsas habeant. sed tantus fuit omnium terror, ut alii adesse
                                copias Iubae dicerent, alii cum legionibus instare Varum iamque se
                                pulverem venientium cernere, quarum rerum nihil omnino acciderat,
                                alii classem hostium celeriter advolaturam suspicarentur. itaque
                                perterritis omnibus sibi quisque consulebat. qui </p>
                        </div>

                        <div type="textpart" subtype="section" n="3">
                            <p>in classe erant, proficisci properabant. horum fuga navium
                                onerariarum magistros incitabat; pauci lenunculi ad officium
                                imperiumque conveniebant.</p>
                        </div>

                        <div type="textpart" subtype="section" n="4">
                            <p>sed tanta erat completis litoribus contentio, qui potissimum ex magno
                                numero conscenderent, ut multitudine atque onere nonnulli
                                deprimerentur, reliqui hoc timore propius adire tardarentur.</p>
                        </div>
                    </div>
                    <div type="textpart" subtype="chapter" n="44">
                        <div type="textpart" subtype="section" n="1">
                            <p>Quibus rebus accidit, ut pauci milites patresque familiae, qui aut
                                gratia aut misericordia valerent aut naves adnare possent, recepti
                                in Siciliam incolumes pervenirent. reliquae copiae missis ad Varum
                                noctu legatorum numero centurionibus sese ei dediderunt.</p>
                        </div>

                        <div type="textpart" subtype="section" n="2">
                            <p>quorum cohortes militum postero die ante oppidum Iuba conspicatus,
                                suam esse praedicans praedam, magnam partem eorum interfici iussit,
                                paucos electos in regnum remisit, cum Varus suam fidem ab eo laedi
                            </p>
                        </div>

                        <div type="textpart" subtype="section" n="3">
                            <p>quereretur neque resistere auderet. ipse equo in oppidum vectus
                                prosequentibus compluribus senatoribus, quo in numero erat Ser.
                                Sulpicius et Licinius Damasippus, paucis <del>diebus</del> quae
                                fieri vellet, Uticae constituit atque imperavit, diebus aeque post
                                paucis se in regnum cum omnibus copiis recepit.</p>
                        </div>
                    </div>
                </div>
                <div type="textpart" subtype="book" n="3">
                    <head>C. Iuli Caesaris Commentariorum De Bello Civili, Liber Tertius</head>
                    <div type="textpart" subtype="chapter" n="1">
                        <div type="textpart" subtype="section" n="1">
                            <p>Dictatore habente comitia Caesare consules creantur Iulius Caesar et
                                P. Servilius; is enim erat </p>
                        </div>

                        <div type="textpart" subtype="section" n="2">
                            <p>annus, quo per leges ei consulem fieri liceret. his rebus confectis,
                                cum fides tota Italia esset angustior, neque creditae pecuniae
                                solverentur, constituit ut arbitri darentur; per eos fierent
                                aestimationes possessionum et rerum, quanti quaeque earum ante
                                bellum fuisset, </p>
                        </div>

                        <div type="textpart" subtype="section" n="3">
                            <p>atque eae creditoribus traderentur. hoc et ad timorem novarum
                                tabularum tollendum minuendumque, qui fere bella et civiles
                                dissensiones sequi consuevit, et ad debitorum tuendam existimationem
                                esse aptissimum </p>
                        </div>

                        <div type="textpart" subtype="section" n="4">
                            <p>existimavit. item praetoribus tribunisque plebis rogationes ad
                                populum ferentibus nonnullos ambitus Pompeia lege damnatos illis
                                temporibus, quibus in urbe praesidia legionum Pompeius habuerat,
                                quae iudicia aliis audientibus iudicibus, aliis sententiam
                                ferentibus singulis diebus erant perfecta, in integrum restituit,
                                qui se illi initio civilis belli obtulerant, si sua opera in bello
                                uti vellet, proinde aestimans ac si usus esset, </p>
                        </div>

                        <div type="textpart" subtype="section" n="5">
                            <p>quoniam sui fecissent potestatem. statuerat enim prius hos iudicio
                                populi debere restitui quam suo beneficio videri receptos, ne aut
                                ingratus in referenda gratia aut arrogans in praeripiendo populi
                                beneficio videretur.</p>
                        </div>
                    </div>
                    <div type="textpart" subtype="chapter" n="2">
                        <div type="textpart" subtype="section" n="1">
                            <p>His rebus et feriis Latinis comitiisque omnibus perficiendis
                                    <num>xi</num> dies tribuit dictaturaque se abdicat et ab urbe
                                proficiscitur Brundisiumque pervenit.</p>
                        </div>

                        <div type="textpart" subtype="section" n="2">
                            <p>eo legiones <num>xii</num>, equitatum omnem venire iusserat. sed
                                tantum navium repperit ut anguste †<num>xv</num>
                                milia† legionariorum militum, <num>d</num> equites
                                transportari possent. hoc unum <del>inopia navium</del> Caesari ad
                                celeritatem conficiendi belli defuit.</p>
                        </div>

                        <div type="textpart" subtype="section" n="3">
                            <p>atque eae ipsae copiae hoc infrequentiores inponuntur, quod multi
                                Gallia tot bellis defecerant longumque iter ex Hispania magnum
                                numerum deminuerat, et gravis autumnus in Apulia circumque
                                Brundisium ex saluberrimis Galliae et Hispaniae regionibus omnem
                                exercitum valetudine temptaverat.</p>
                        </div>
                    </div>
                    <div type="textpart" subtype="chapter" n="3">
                        <div type="textpart" subtype="section" n="1">
                            <p>Pompeius annuum spatium ad conparandas copias nactus, quod vacuum a
                                bello atque ab hoste otiosum fuerat, magnam ex Asia Cycladibusque
                                insulis Corcyra Athenis Ponto Bithynia Syria Cilicia Phoenice
                                Aegypto classem coegerat, magnam omnibus </p>
                        </div>

                        <div type="textpart" subtype="section" n="2">
                            <p>locis aedificandam curaverat, magnam imperatam Asiae Syriae
                                regibusque omnibus et dynastis et tetrarchis et liberis Achaiae
                                populis pecuniam exegerat, magnam societates earum provinciarum,
                                quas ipse obtinebat, sibi numerare coegerat.</p>
                        </div>
                    </div>
                    <div type="textpart" subtype="chapter" n="4">
                        <div type="textpart" subtype="section" n="1">
                            <p>Legiones effecerat civium Romanorum <num>viiii</num>: <num>v</num> ex
                                Italia quas traduxerat; unam ex Cilicia veteranam, quam factam ex
                                duabus gemellam appellabat; unam ex Creta et Macedonia ex veteranis
                                militibus, qui dimissi a superioribus imperatoribus in his
                                provinciis consederant; duas ex Asia, quas Lentulus consul
                                conscribendas curaverat. praeterea magnum </p>
                        </div>

                        <div type="textpart" subtype="section" n="2">
                            <p>numerum ex Thessalia Boeotia Achaia Epiroque supplementi nomine in
                                legiones distribuerat; his Antonianos milites admiscuerat. praeter
                                has expectabat cum </p>
                        </div>

                        <div type="textpart" subtype="section" n="3">
                            <p>Scipione ex Syria legiones <num>ii</num>. sagittarios Creta,
                                Lacedaemone, ex Ponto atque Syria reliquisque civitatibus
                                    <num>iii</num> milia numero habebat, funditorum cohortes
                                sexcenarias <num>ii</num>, equites <num>vii</num> milia. ex quibus
                                    <num>dc</num> Gallos Deiotarus adduxerat, <num>d</num>
                                Ariobarzanes ex Cappadocia; ad eundem numerum Cotus ex Thracia
                                dederat et Sadalam filium miserat; ex Macedonia <num>cc</num> erant,
                                quibus </p>
                        </div>

                        <div type="textpart" subtype="section" n="4">
                            <p>Rhascypolis praeerat, excellenti virtute; <num>d</num> ex Gabinianis
                                Alexandria, Gallos Germanosque, quos ibi A. Gabinius praesidii causa
                                apud regem Ptolomaeum reliquerat, Pompeius filius cum classe
                                adduxerat; <num>dccc</num> ex servis suis pastorumque suorum numero
                                coegerat; </p>
                        </div>

                        <div type="textpart" subtype="section" n="5">
                            <p><num>ccc</num> Tarcondarius Castor et Domnilaus ex Gallograecia
                                dederant — horum alter una venerat, alter filium miserat — ;
                                    <num>cc</num> ex Syria a Commageno Antiocho, cui magna Pompeius
                                praemia tribuit, missi erant, in his plerique hippotoxotae. huc
                                Dardanos, Bessos partim mercennarios, </p>
                        </div>

                        <div type="textpart" subtype="section" n="6">
                            <p>partim imperio aut gratia comparatos, item Macedones, Thessalos ac
                                reliquarum gentium et civitatum adiecerat atque eum quem supra
                                demonstravimus numerum expleverat.</p>
                        </div>
                    </div>
                    <div type="textpart" subtype="chapter" n="5">
                        <div type="textpart" subtype="section" n="1">
                            <p>Frumenti vim maximam ex Thessalia Asia Aegypto Creta Cyrenis
                                reliquisque regionibus comparaverat.</p>
                        </div>

                        <div type="textpart" subtype="section" n="2">
                            <p>hiemare Dyrrachii Apolloniae omnibusque oppidis maritimis
                                constituerat, ut mare transire Caesarem prohiberet, eiusque rei
                                causa omni ora maritima classem disposuerat.</p>
                        </div>

                        <div type="textpart" subtype="section" n="3">
                            <p>praeerat Aegyptiis navibus Pompeius filius, Asiaticis D. Laelius et
                                C. Triarius, Syriacis C. Cassius, Rhodiis C. Marcellus cum C.
                                Coponio, Liburnicae atque Achaicae classi Scribonius Libo et </p>
                        </div>

                        <div type="textpart" subtype="section" n="4">
                            <p>M. Octavius. toti tamen officio maritimo M. Bibulus praepositus
                                cuncta administrabat; ad hunc summa imperii respiciebat.</p>
                        </div>
                    </div>
                    <div type="textpart" subtype="chapter" n="6">
                        <div type="textpart" subtype="section" n="1">
                            <p>Caesar ut Brundisium venit, contionatus apud milites, quoniam prope
                                ad finem laborum ac periculorum esset perventum, aequo animo
                                mancipia atque inpedimenta in Italia relinquerent, ipsi expediti
                                naves conscenderent, quo maior numerus militum posset inponi,
                                omniaque ex victoria et ex sua liberalitate sperarent,
                                conclamantibus omnibus, imperaret quod vellet, quodcumque
                                imperavisset, se aequo animo esse </p>
                        </div>

                        <div type="textpart" subtype="section" n="2">
                            <p>facturos, <num>ii</num> Nonas Ianuarias naves solvit. impositae, </p>
                        </div>

                        <div type="textpart" subtype="section" n="3">
                            <p>ut supra demonstratum est, legiones <num>vii</num>. postridie terram
                                attigit. Cerauniorum saxa inter et alia loca periculosa quietam
                                nanctus stationem et portus omnes timens, quod teneri ab adversariis
                                arbitrabantur, ad eum locum qui appellabatur Palaeste, omnibus
                                navibus ad unam incolumibus milites exposuit.</p>
                        </div>
                    </div>
                    <div type="textpart" subtype="chapter" n="7">
                        <div type="textpart" subtype="section" n="1">
                            <p>Erat Orici Lucretius Vespillo et Minucius Rufus cum Asiaticis navibus
                                    <num>xviii</num>, quibus iussu D. Laelii </p>
                        </div>

                        <div type="textpart" subtype="section" n="2">
                            <p>praeerant, M. Bibulus cum navibus <num>cx</num> Corcyrae. sed neque
                                hi sibi confisi ex portu prodire sunt ausi, cum Caesar omnino
                                    <num>xii</num> naves longas praesidio duxisset, in quibus erant
                                constratae <num>iiii</num>, neque Bibulus impeditis navibus
                                dispersisque remigibus satis mature occurrit, quod prius ad
                                continentem visus est Caesar, quam de eius adventu fama omnino in
                                eas regiones perferretur.</p>
                        </div>
                    </div>
                    <div type="textpart" subtype="chapter" n="8">
                        <div type="textpart" subtype="section" n="1">
                            <p>Expositis militibus naves eadem nocte Brundisium a Caesare
                                remittuntur, ut reliquae legiones </p>
                        </div>

                        <div type="textpart" subtype="section" n="2">
                            <p>equitatusque transportari possent. huic officio praepositus erat
                                Fufius Calenus legatus, qui celeritatem in transportandis legionibus
                                adhiberet. sed serius a terra provectae naves neque usae nocturna
                                aura in redeundo </p>
                        </div>

                        <div type="textpart" subtype="section" n="3">
                            <p>offenderunt. Bibulus enim Corcyrae certior factus de adventu
                                Caesaris, sperans alicui se parti onustarum navium occurrere posse
                                inanibus occurrit, et nactus circiter <num>xxx</num> in eas
                                indiligentiae suae ac doloris iracundiam erupit, omnesque incendit
                                eodemque igne nautas dominosque navium interfecit, magnitudine
                                poenae </p>
                        </div>

                        <div type="textpart" subtype="section" n="4">
                            <p>reliquos terreri sperans. hoc confecto negotio a Sasonis ad Orici
                                portum stationes litoraque omnia longe lateque classibus occupavit,
                                custodiisque diligentius dispositis, ipse gravissima hieme in
                                navibus excubans neque ullum laborem aut munus despiciens neque
                                subsidium exspectans, si in Caesaris complexum venire posset.
                                <gap reason="lost"/></p>
                        </div>
                    </div>
                    <div type="textpart" subtype="chapter" n="9">
                        <div type="textpart" subtype="section" n="1">
                            <p>Discessu Liburnarum ex Illyrico M. Octavius cum iis quas habebat
                                navibus Salonas pervenit. ibi concitatis Dalmatis reliquisque
                                barbaris Issam a Caesaris amicitia avertit.</p>
                        </div>

                        <div type="textpart" subtype="section" n="2">
                            <p>conventum Salonis cum neque pollicitationibus neque denuntiatione
                                periculi permovere posset, oppidum oppugnare instituit. est autem
                            </p>
                        </div>

                        <div type="textpart" subtype="section" n="3">
                            <p>oppidum et loci natura et colle munitum. sed celeriter cives Romani
                                ligneis effectis turribus sese munierunt, et cum essent infirmi ad
                                resistendum propter paucitatem hominum crebris confecti vulneribus,
                                ad extremum auxilium descenderunt servosque omnes puberes
                                liberaverunt et praesectis omnium mulierum crinibus </p>
                        </div>

                        <div type="textpart" subtype="section" n="4">
                            <p>tormenta effecerunt. quorum cognita sententia Octavius quinis castris
                                oppidum circumdedit atque uno tempore obsidione et oppugnationibus
                                eos premere </p>
                        </div>

                        <div type="textpart" subtype="section" n="5">
                            <p>coepit. illi omnia perpeti parati maxime a re frumentaria laborabant.
                                cui re missis ad Caesarem legatis auxilium ab eo petebant; reliqua,
                                ut poterant, incommoda per se sustinebant.</p>
                        </div>

                        <div type="textpart" subtype="section" n="6">
                            <p>et longo interposito spatio cum diuturnitas oppugnationis
                                neglegentiores Octavianos effecisset, nacti occasionem meridiani
                                temporis discessu eorum pueris mulieribusque in muro dispositis,
                                nequid cotidianae consuetudinis desideraretur, ipsi manu facta cum
                                iis quos nuper maxime liberaverant, in proxima Octavi castra
                                inruperunt.</p>
                        </div>

                        <div type="textpart" subtype="section" n="7">
                            <p>his expugnatis eodem impetu altera sunt adorti, inde tertia et quarta
                                et deinceps reliqua, omnibusque eos castris expulerunt et magno
                                numero interfecto reliquos atque ipsum Octavium in naves confugere
                                coegerunt. hic </p>
                        </div>

                        <div type="textpart" subtype="section" n="8">
                            <p>fuit oppugnationis exitus. iamque hiems adpropinquabat, et tantis
                                detrimentis acceptis Octavius desperata oppugnatione oppidi
                                Dyrrachium sese ad Pompeium recepit.</p>
                        </div>
                    </div>
                    <div type="textpart" subtype="chapter" n="10">
                        <div type="textpart" subtype="section" n="1">
                            <p>Demonstravimus L. Vibullium Rufum, Pompei praefectum, bis in
                                potestatem pervenisse Caesaris atque ab eo esse dimissum, semel ad
                                Corfinium, iterum </p>
                        </div>

                        <div type="textpart" subtype="section" n="2">
                            <p>in Hispania. hunc pro suis beneficiis Caesar idoneum iudicaverat,
                                quem cum mandatis ad Cn. Pompeium mitteret, eundemque apud Cn.
                                Pompeium auctoritatem </p>
                        </div>

                        <div type="textpart" subtype="section" n="3">
                            <p>habere intellegebat. erat autem haec summa mandatorum: debere
                                utrumque pertinaciae finem facere et ab armis discedere neque
                                amplius fortunam periclitari.</p>
                        </div>

                        <div type="textpart" subtype="section" n="4">
                            <p>satis esse magna utrimque incommoda accepta, quae pro disciplina et
                                praeceptis habere possent, ut reliquos casus timerent: </p>
                        </div>

                        <div type="textpart" subtype="section" n="5">
                            <p>illum Italia expulsum amissa Sicilia et Sardinia duabusque Hispaniis
                                et cohortibus in; Italia atque Hispania civium Romanorum
                                    <num>c</num> atque <num>xxx</num>; se morte Curionis et
                                detrimento Africani exercitus et Antoni militumque deditione ad
                                Curictam.</p>
                        </div>

                        <div type="textpart" subtype="section" n="6">
                            <p>proinde sibi ac rei publicae parcerent, cum quantum in bello fortuna
                                posset, iam ipsi incommodis suis satis essent documento.</p>
                        </div>

                        <div type="textpart" subtype="section" n="7">
                            <p>hoc unum esse tempus de pace agendi, dum sibi uterque confideret et
                                pares ambo viderentur; si vero alteri paulum modo tribuisset
                                fortuna, non esse usurum condicionibus pacis eum, qui superior
                                videretur, neque fore aequa parte contentum, qui se omnia habiturum
                                confideret.</p>
                        </div>

                        <div type="textpart" subtype="section" n="8">
                            <p>condiciones pacis quoniam antea convenire non potuissent, Romae ab
                                senatu et a populo peti debere.</p>
                        </div>

                        <div type="textpart" subtype="section" n="9">
                            <p>interesse id rei publicae et ipsis placere oportere, si uterque in
                                contione statim iuravisset se triduo proximo exercitum dimissurum.
                            </p>
                        </div>

                        <div type="textpart" subtype="section" n="10">
                            <p>depositis armis auxiliisque, quibus nunc confiderent, necessario
                                populi senatusque iudicio fore utrumque contentum.</p>
                        </div>

                        <div type="textpart" subtype="section" n="11">
                            <p>haec quo facilius Pompeio probari possent, omnes suas terrestris
                                †urbiumque† copias dimissurum.</p>
                        </div>
                    </div>
                    <div type="textpart" subtype="chapter" n="11">
                        <div type="textpart" subtype="section" n="1">
                            <p>Vibullius expositus Corcyrae non minus necessarium esse existimavit
                                de repentino adventu Caesaris Pompeium fieri certiorem, uti ad id
                                consilium capere posset, ante quam de mandatis agi inciperetur,
                                atque ideo continuato nocte ac die itinere atque omnibus oppidis
                                mutatis ad celeritatem iumentis ad Pompeium </p>
                        </div>

                        <div type="textpart" subtype="section" n="2">
                            <p>contendit, ut adesse Caesarem nuntiaret. Pompeius erat eo tempore in
                                Candavia iterque ex Macedonia in hiberna Apolloniam Dyrrachiumque
                                habebat. sed re nova perturbatus maioribus itineribus Apolloniam
                                petere coepit, </p>
                        </div>

                        <div type="textpart" subtype="section" n="3">
                            <p>ne Caesar orae maritimae civitates occuparet. at ille expositis
                                militibus eodem die Oricum proficiscitur. quo cum venisset, L.
                                Torquatus, qui iussu Pompei oppido praeerat praesidiumque ibi
                                Parthinorum habebat, conatus portis clausis oppidum defendere, </p>
                        </div>

                        <div type="textpart" subtype="section" n="4">
                            <p>cum Graecos murum ascendere atque arma capere iuberet, illi autem se
                                contra imperium populi Romani pugnaturos negarent, oppidani autem
                                etiam sua sponte Caesarem recipere conarentur, desperatis omnibus
                                auxiliis portas aperuit et se atque oppidum Caesari dedidit
                                incolumisque ab eo conservatus est.</p>
                        </div>
                    </div>
                    <div type="textpart" subtype="chapter" n="12">
                        <div type="textpart" subtype="section" n="1">
                            <p>Recepto Caesar Orico nulla interposita mora Apolloniam proficiscitur.
                                eius adventu audito L. Staberius, qui ibi praeerat, aquam comportare
                                in arcem atque eam munire obsidesque ab Apolloniatibus exigere
                                coepit.</p>
                        </div>

                        <div type="textpart" subtype="section" n="2">
                            <p>illi vero daturos se negare neque portas consuli praeclusuros neque
                                sibi iudicium sumpturos contra, atque omnis Italia populusque
                                Romanus iudicavisset.</p>
                        </div>

                        <div type="textpart" subtype="section" n="3">
                            <p>quorum cognita voluntate clam profugit Apollonia Staberius. illi ad
                                Caesarem legatos mittunt oppidoque </p>
                        </div>

                        <div type="textpart" subtype="section" n="4">
                            <p>recipiunt. hos sequuntur Byllidenses Amantini et reliquae finitimae
                                civitates totaque Epirus et legatis ad Caesarem missis, quae
                                imperaret, facturos pollicentur.</p>
                        </div>
                    </div>
                    <div type="textpart" subtype="chapter" n="13">
                        <div type="textpart" subtype="section" n="1">
                            <p>At Pompeius cognitis his rebus, quae erant Orici atque Apolloniae
                                gestae, Dyrrachio timens diurnis </p>
                        </div>

                        <div type="textpart" subtype="section" n="2">
                            <p>eo nocturnisque itineribus contendit. simul Caesar adpropinquare
                                dicebatur; tantusque terror incidit eius exercitu, quod properans
                                noctem die coniunxerat neque iter intermiserat, ut paene omnes ex
                                Epiro finitimisque regionibus signa relinquerent, complures arma
                            </p>
                        </div>

                        <div type="textpart" subtype="section" n="3">
                            <p>proicerent, ac fugae simile iter videretur. sed cum prope Dyrrachium
                                Pompeius constitisset castraque metari iussisset, perterrito etiam
                                tum exercitu princeps Labienus procedit iuratque se eum non
                                deserturum eundemque casum subiturum, quemcumque ei fortuna </p>
                        </div>

                        <div type="textpart" subtype="section" n="4">
                            <p>tribuisset. hoc idem reliqui iurant legati; hos tribuni militum
                                centurionesque sequuntur, atque idem omnis </p>
                        </div>

                        <div type="textpart" subtype="section" n="5">
                            <p>exercitus iurat. Caesar praeoccupato itinere ad Dyrrachium finem
                                properandi facit castraque ad flumen Apsum ponit in finibus
                                Apolloniatium, †ut castellis vigiliisque bene meritae
                                civitates tutae essent praesidio†, ibique reliquarum ex
                                Italia legionum adventum expectare et sub pellibus hiemare
                                constituit.</p>
                        </div>

                        <div type="textpart" subtype="section" n="6">
                            <p>hoc idem Pompeius fecit et trans flumen Apsum positis castris eo
                                copias omnes auxiliaque conduxit.</p>
                        </div>
                    </div>
                    <div type="textpart" subtype="chapter" n="14">
                        <div type="textpart" subtype="section" n="1">
                            <p>Calenus legionibus equitibusque Brundisii in naves inpositis, ut erat
                                praeceptum a Caesare, quantam navium facultatem habebat, naves
                                solvit, paulumque a portu progressus litteras a Caesare accepit,
                                quibus est certior factus portus litoraque omnia classibus
                                adversariorum teneri.</p>
                        </div>

                        <div type="textpart" subtype="section" n="2">
                            <p>quo cognito se in portum recipit navesque omnes revocat. una ex his
                                quae perseveravit neque imperio Caleni obtemperavit, quod erat sine
                                militibus privatoque consilio administrabatur, delata Oricum </p>
                        </div>

                        <div type="textpart" subtype="section" n="3">
                            <p>atque a Bibulo expugnata est. qui de servis liberisque omnibus ad
                                inpuberes supplicium sumit et ad unum interficit. ita exiguo tempore
                                magnoque casu totius exercitus salus constitit.</p>
                        </div>
                    </div>
                    <div type="textpart" subtype="chapter" n="15">
                        <div type="textpart" subtype="section" n="1">
                            <p>Bibulus, ut supra demonstratum est, erat in classe ad Oricum, et
                                sicuti mari portibusque Caesarem prohibebat, ita ipse omni terra
                                earum regionum prohibebatur.</p>
                        </div>

                        <div type="textpart" subtype="section" n="2">
                            <p>praesidiis enim dispositis omnia litora a Caesare tenebantur, neque
                                lignandi atque aquandi neque naves ad terram religandi potestas
                                fiebat.</p>
                        </div>

                        <div type="textpart" subtype="section" n="3">
                            <p>erat res in magna difficultate, summisque angustiis rerum
                                necessariarum premebantur, adeo ut cogerentur sicuti reliquum
                                commeatum ita ligna atque aquam Corcyra </p>
                        </div>

                        <div type="textpart" subtype="section" n="4">
                            <p>navibus onerariis supportare, atque etiam uno tempore accidit, ut
                                difficilioribus usi tempestatibus ex pellibus, quibus erant tectae
                                naves, nocturnum excipere rorem </p>
                        </div>

                        <div type="textpart" subtype="section" n="5">
                            <p>cogerentur. quas tamen difficultates patienter atque aequo animo
                                ferebant, neque sibi nudanda litora et </p>
                        </div>

                        <div type="textpart" subtype="section" n="6">
                            <p>relinquendos portus existimabant. sed cum essent in quibus
                                demonstravi angustiis ac se Libo cum Bibulo coniunxisset, loquuntur
                                ambo ex navibus cum M'. Acilio et Statio Murco legatis, quorum alter
                                oppidi muris, alter praesidiis terrestribus praeerat: velle se de
                                maximis rebus cum Caesare loqui, si sibi eius facultas detur.</p>
                        </div>

                        <div type="textpart" subtype="section" n="7">
                            <p>huc addunt pauca rei confirmandae causa, ut de compositione acturi
                                viderentur. interim postulant, ut sint indutiae, atque ab iis
                                impetrant.</p>
                        </div>

                        <div type="textpart" subtype="section" n="8">
                            <p>magnum enim, quod adferebant, videbatur, et Caesarem id summe
                                sciebant cupere, et profectum aliquid Vibulli mandatis
                                existimabatur.</p>
                        </div>
                    </div>
                    <div type="textpart" subtype="chapter" n="16">
                        <div type="textpart" subtype="section" n="1">
                            <p>Caesar eo tempore cum legione una profectus ad recipiendas ulteriores
                                civitates et rem frumentariam expediendam, qua anguste utebatur,
                                erat ad Buthrotum oppidum oppositum Corcyrae.</p>
                        </div>

                        <div type="textpart" subtype="section" n="2">
                            <p>ibi certior ab Acilio et Murco per litteras factus de postulatis
                                Libonis et Bibuli legionem relinquit; ipse Oricum revertitur.</p>
                        </div>

                        <div type="textpart" subtype="section" n="3">
                            <p>eo cum venisset, evocantur illi ad colloquium. prodit Libo atque
                                excusat Bibulum, quod is iracundia summa erat inimicitiasque habebat
                                etiam privatas cum Caesare ex aedilitate et praetura conceptas; ob
                                eam causam colloquium vitasse, ne res maximae spei maximaeque
                                utilitatis eius iracundia impedirentur.</p>
                        </div>

                        <div type="textpart" subtype="section" n="4">
                            <p>Pompei summam esse ac fuisse semper voluntatem, ut componeretur atque
                                ab armis discederetur, sed potestatem eius rei nullam habere,
                                propterea quod de consilii sententia summam belli rerumque omnium
                                Pompeio permiserint.</p>
                        </div>

                        <div type="textpart" subtype="section" n="5">
                            <p>sed postulatis Caesaris cognitis missuros ad Pompeium, atque illum
                                reliqua per se acturum hortantibus ipsis. interea manerent indutiae,
                                dum ab illo rediri posset, neve alter alteri noceret. huc addit
                                pauca de causa et de copiis auxiliisque suis.</p>
                        </div>
                    </div>
                    <div type="textpart" subtype="chapter" n="17">
                        <div type="textpart" subtype="section" n="1">
                            <p>Quibus rebus neque tum respondendum Caesar existimavit, neque nunc,
                                ut memoriae prodatur, </p>
                        </div>

                        <div type="textpart" subtype="section" n="2">
                            <p>satis causae putamus. postulabat Caesar, ut legatos sibi ad Pompeium
                                sine periculo mittere liceret idque ipsi fore reciperent aut
                                acceptos per se ad eum perducerent quod ad indutias pertineret, </p>
                        </div>

                        <div type="textpart" subtype="section" n="3">
                            <p>sic belli rationem esse divisam, ut illi classe naves auxiliaque sua
                            </p>
                        </div>

                        <div type="textpart" subtype="section" n="4">
                            <p>impedirent, ipse ut aqua terraque eos prohiberet. si hoc sibi remitti
                                vellent, remitterent ipsi de maritimis custodiis; si illud tenerent,
                                se quoque id retenturum. nihilominus tamen agi posse de
                                compositione, ut haec non remitterentur, neque hanc rem illi esse
                                impedimento.</p>
                        </div>

                        <div type="textpart" subtype="section" n="5">
                            <p>Libo neque legatos Caesaris recipere neque periculum praestare eorum,
                                sed totam rem ad Pompeium reicere; unum instare de indutiis
                                vehementissimeque contendere.</p>
                        </div>

                        <div type="textpart" subtype="section" n="6">
                            <p>quem ubi Caesar intellexit praesentis periculi atque inopiae vitandae
                                causa omnem orationem instituisse, neque ullam spem aut condicionem
                                pacis adferre, ad reliquam cogitationem belli sese recepit.</p>
                        </div>
                    </div>
                    <div type="textpart" subtype="chapter" n="18">
                        <div type="textpart" subtype="section" n="1">
                            <p>Bibulus multos dies terra prohibitus et graviore morbo ex frigore ac
                                labore inplicitus, cum neque curari posset neque susceptum officium
                                deserere vellet, vim morbi sustinere non potuit.</p>
                        </div>

                        <div type="textpart" subtype="section" n="2">
                            <p>eo mortuo ad neminem unum summa imperii redit, sed separatim suam
                                quisque classem ad arbitrium suum administrabat.</p>
                        </div>

                        <div type="textpart" subtype="section" n="3">
                            <p>Vibullius sedato tumultu, quem repentinus Caesaris adventus
                                concitaverat, ubi primum †reversus est†, adhibito
                                Libone et L. Lucceio et Theophane, quibuscum communicare de maximis
                                rebus Pompeius consueverat, de mandatis Caesaris agere instituit.
                            </p>
                        </div>

                        <div type="textpart" subtype="section" n="4">
                            <p>quem ingressum in sermonem Pompeius interpellavit et loqui plura
                                prohibuit. 'quid mihi' inquit 'aut vita aut civitate opus est, quam
                                beneficio Caesaris habere videbor? cuius rei opinio tolli non
                                poterit, cum in Italiam, ex qua profectus sum reductus existimabor.'
                            </p>
                        </div>

                        <div type="textpart" subtype="section" n="5">
                            <p>bello perfecto ab iis Caesar haec facta cognovit, qui sermoni
                                interfuerunt. conatus tamen nihilominus est aliis rationibus per
                                colloquia de pace agere.</p>
                        </div>
                    </div>
                    <div type="textpart" subtype="chapter" n="19">
                        <div type="textpart" subtype="section" n="1">
                            <p>Inter bina castra Pompei atque Caesaris unum flumen tantum intererat
                                Apsus, crebraque inter se colloquia milites habebant, neque ullum
                                interim telum per pactiones loquentium traiciebatur.</p>
                        </div>

                        <div type="textpart" subtype="section" n="2">
                            <p>mittit P. Vatinium legatum ad ripam ipsam fluminis, qui ea quae
                                maxime ad pacem pertinere viderentur ageret, et crebro magna voce
                                pronuntiaret, liceretne civibus ad cives de pace
                                †duos† legatos mittere, quod etiam fugitivis ab saltu
                                Pyrenaeo praedonibusque licuisset, praesertim cum id agerent, ne
                                cives cum civibus armis decertarent.</p>
                        </div>

                        <div type="textpart" subtype="section" n="3">
                            <p>multa suppliciter locutus, ut de sua atque omnium salute debebat,
                                silentioque ab utrisque militibus auditus.</p>
                        </div>

                        <div type="textpart" subtype="section" n="4">
                            <p>responsum est ab altera parte Aulum Varronem profiteri se altera die
                                ad colloquium venturum atque una visurum, quemadmodum tuto legati
                                venire et quae vellent exponere possent; certumque ei </p>
                        </div>

                        <div type="textpart" subtype="section" n="5">
                            <p>rei tempus constituitur. quo cum esset postero die ventum, magna
                                utrimque multitudo convenit, magnaque erat expectatio eius rei atque
                                omnium animi intenti esse ad pacem videbantur.</p>
                        </div>

                        <div type="textpart" subtype="section" n="6">
                            <p>qua ex frequentia T. Labienus prodit, †summissa oratione loqui
                                de pace </p>
                        </div>

                        <div type="textpart" subtype="section" n="7">
                            <p>atque altercari cum Vatinio incipit. quorum mediam orationem
                                interrumpunt subito undique tela immissa; quae ille obtectus armis
                                militum vitavit; vulnerantur tamen complures, in his Cornelius
                                Balbus, M. Plotius </p>
                        </div>

                        <div type="textpart" subtype="section" n="8">
                            <p>L. Tiburtius centuriones militesque nonnulli. tum Labienus: 'desinite
                                ergo de conpositione loqui; nam nobis nisi Caesaris capite relato
                                pax esse nulla potest.' </p>
                        </div>
                    </div>
                    <div type="textpart" subtype="chapter" n="20">
                        <div type="textpart" subtype="section" n="1">
                            <p>Isdem temporibus M. Caelius Rufus praetor causa debitorum suscepta
                                initio magistratus tribunal suum iuxta C. Treboni, praetoris urbani,
                                sellam collocavit, et siquis appellavisset de aestimatione et de
                                solutionibus, quae per arbitrum fierent, ut Caesar praesens
                                constituerat, fore auxilio pollicebatur.</p>
                        </div>

                        <div type="textpart" subtype="section" n="2">
                            <p>sed fiebat aequitate decreti et humanitate Treboni, qui his
                                temporibus clementer et moderate ius dicendum existimabat, ut
                                reperiri non possent, a quibus initium appellandi nasceretur.</p>
                        </div>

                        <div type="textpart" subtype="section" n="3">
                            <p>nam fortasse inopiam excusare et calamitatem aut propriam suam aut
                                temporum queri et difficultates auctionandi proponere etiam
                                mediocris est animi; integras vero tenere possessiones, qui se
                                debere fateantur, cuius animi aut cuius impudentiae </p>
                        </div>

                        <div type="textpart" subtype="section" n="4">
                            <p>est? itaque, hoc qui postularet, reperiebatur nemo. atque ipsis, ad
                                quorum commodum pertinebat, durior inventus est Caelius.</p>
                        </div>

                        <div type="textpart" subtype="section" n="5">
                            <p>et ab hoc profectus initio, ne frustra ingressus turpem causam
                                videretur, legem promulgavit, ut sexenni die sine usuris creditae
                                pecuniae solvantur.</p>
                        </div>
                    </div>
                    <div type="textpart" subtype="chapter" n="21">
                        <div type="textpart" subtype="section" n="1">
                            <p>Cum resisteret Servilius consul reliquique magistratus et minus
                                opinione sua efficeret, ad hominum excitanda studia sublata priore
                                lege duas promulgavit, unam, qua mercedes habitationum annuas </p>
                        </div>

                        <div type="textpart" subtype="section" n="2">
                            <p>conductoribus donavit, aliam tabularum novarum, impetuque
                                multitudinis in C. Trebonium facto et nonnullis vulneratis eum de
                                tribunali deturbavit.</p>
                        </div>

                        <div type="textpart" subtype="section" n="3">
                            <p>de quibus rebus Servilius consul ad senatum rettulit, senatusque
                                Caelium ab re publica removendum censuit. hoc decreto eum consul
                                senatu prohibuit et contionari </p>
                        </div>

                        <div type="textpart" subtype="section" n="4">
                            <p>conantem de rostris deduxit. ille ignominia et dolore permotus palam
                                se proficisci ad Caesarem simulavit; clam nuntiis ad Milonem missis,
                                qui Clodio interfecto eo nomine erat damnatus, atque eo in Italiam
                                evocato, quod magnis muneribus datis gladiatoriae familiae reliquias
                                habebat, sibi coniunxit atque eum in Thurinum </p>
                        </div>

                        <div type="textpart" subtype="section" n="5">
                            <p>ad sollicitandos pastores praemisit. ipse cum Casilinum venisset
                                unoque tempore signa eius militaria atque arma Capuae essent
                                comprensa et familia Neapoli visa quae proditionem oppidi appararet,
                                patefactis consiliis exclusus Capua et periculum veritus, quod
                                conventus arma ceperat atque eum hostis loco habendum existimabat,
                                consilio destitit atque eo itinere sese avertit.</p>
                        </div>
                    </div>
                    <div type="textpart" subtype="chapter" n="22">
                        <div type="textpart" subtype="section" n="1">
                            <p>Interim Milo dimissis circum municipia litteris se ea quae faceret
                                iussu atque imperio facere Pompei, quae mandata ad se per Vibullium
                                delata essent, quos ex aere alieno laborare arbitrabatur,
                                sollicitabat.</p>
                        </div>

                        <div type="textpart" subtype="section" n="2">
                            <p>apud quos cum proficere nihil posset, quibusdam solutis ergastulis
                                Compsam in agro Hirpino oppugnare coepit. eo cum a Q. Pedio praetore
                                cum legione <gap reason="lost"/>, lapide ictus ex muro perit.</p>
                        </div>

                        <div type="textpart" subtype="section" n="3">
                            <p>et Caelius profectus, ut dictitabat, ad Caesarem pervenit Thurios.
                                ubi cum quosdam eius municipii sollicitaret equitibusque Caesaris
                                Gallis atque Hispanis, qui eo praesidii causa missi erant, pecuniam
                                polliceretur, ab his est interfectus.</p>
                        </div>

                        <div type="textpart" subtype="section" n="4">
                            <p>ita magnarum initia rerum, quae occupatione magistratuum et temporum
                                sollicitam Italiam habebant, celerem et facilem exitum habuerunt.
                            </p>
                        </div>
                    </div>
                    <div type="textpart" subtype="chapter" n="23">
                        <div type="textpart" subtype="section" n="1">
                            <p>Libo profectus ab Orico cum classe cui praeerat navium <num>l</num>
                                Brundisium venit insulamque quae contra portum Brundisinum est
                                occupavit, quod praestare arbitrabatur unum locum, qua necessarius
                                nostris erat egressus, quam omnia litora ac portus custodia clausos
                                tueri.</p>
                        </div>

                        <div type="textpart" subtype="section" n="2">
                            <p>hic repentino adventu naves onerarias quasdam nactus incendit et unam
                                frumento onustam abduxit magnumque nostris terrorem iniecit, et
                                noctu militibus ac sagittariis in terra expositis praesidium equitum
                                deiecit et adeo loci opportunitate profecit, uti ad Pompeium
                                litteras mitteret, naves reliquas, si vellet, subduci et refici
                                iuberet; sua classe auxilia sese Caesaris prohibiturum.</p>
                        </div>
                    </div>
                    <div type="textpart" subtype="chapter" n="24">
                        <div type="textpart" subtype="section" n="1">
                            <p>Erat eo tempore Antonius Brundisii; is virtute militum confisus
                                scaphas navium magnarum circiter <num>lx</num> cratibus pluteisque
                                contexit eoque milites delectos inposuit atque eas in litore
                                pluribus locis separatim disposuit navesque triremes duas, quas
                                Brundisii faciendas curaverat, per causam exercendorum remigum ad
                                faucis portus prodire iussit.</p>
                        </div>

                        <div type="textpart" subtype="section" n="2">
                            <p>has cum audacius progressas Libo vidisset, sperans intercipi posse
                                quadriremes V ad eas misit. quae cum navibus nostris propinquassent,
                                nostri veterani in portum refugiebant, illi studio incitati
                                incautius sequebantur.</p>
                        </div>

                        <div type="textpart" subtype="section" n="3">
                            <p>iam ex omnibus partibus subito Antonianae scaphae signo dato se in
                                hostes incitaverunt primoque impetu unam ex his quadriremem cum
                                remigibus defensoribusque suis ceperunt, reliquas turpiter refugere
                                coegerunt.</p>
                        </div>

                        <div type="textpart" subtype="section" n="4">
                            <p>ad hoc detrimentum accessit, ut equitibus per oram maritimam ab
                                Antonio dispositis aquari prohiberentur. qua necessitate et
                                ignominia permotus Libo discessit a Brundisio obsessionemque
                                nostrorum omisit.</p>
                        </div>
                    </div>
                    <div type="textpart" subtype="chapter" n="25">
                        <div type="textpart" subtype="section" n="1">
                            <p>Multi iam menses erant et hiems praecipitaverat, neque Brundisio
                                naves legionesque ad Caesarem veniebant. ac nonnullae eius rei
                                praetermissae occasiones Caesari videbantur, quod certi saepe
                                flaverant venti, quibus necessario committendum existimabat.</p>
                        </div>

                        <div type="textpart" subtype="section" n="2">
                            <p>quantoque eius amplius processerat temporis, tanto erant alacriores
                                ad custodias, qui classibus praeerant, maioremque fiduciam
                                prohibendi habebant, et crebris Pompei litteris castigabantur,
                                quoniam primo venientem Caesarem non prohibuissent, ut reliquos eius
                                exercitus impedirent, duriusque cotidie tempus ad transportandum
                                lenioribus ventis expectabant.</p>
                        </div>

                        <div type="textpart" subtype="section" n="3">
                            <p>quibus rebus permotus Caesar Brundisium ad suos severius scripsit,
                                nacti idoneum ventum ne occasionem navigandi dimitterent, si vel ad
                                litora Apolloniatium cursum dirigere atque eo naves eicere possent.
                            </p>
                        </div>

                        <div type="textpart" subtype="section" n="4">
                            <p>haec a custodiis classium loca maxime vacabant, quod se longius a
                                portibus committere non auderent.</p>
                        </div>
                    </div>
                    <div type="textpart" subtype="chapter" n="26">
                        <div type="textpart" subtype="section" n="1">
                            <p>Illi adhibita audacia et virtute administrantibus M. Antonio et Fufio
                                Caleno, multum ipsis militibus hortantibus neque ullum periculum pro
                                salute Caesaris recusantibus, nacti austrum naves solvunt atque
                                altero die Apolloniam Dyrrachiumque praetervehuntur.</p>
                        </div>

                        <div type="textpart" subtype="section" n="2">
                            <p>qui cum essent ex continenti visi, Coponius, qui Dyrrachii classi
                                Rhodiae praeerat, naves ex portu educit, et cum iam nostris
                                remissiore vento adpropinquasset, idem auster increbruit nostrisque
                                praesidio fuit.</p>
                        </div>

                        <div type="textpart" subtype="section" n="3">
                            <p>neque vero ille ob eam causam conatu desistebat, sed labore et
                                perseverantia nautarum et vim tempestatis superari posse sperabat
                                praetervectosque Dyrrachium magna vi venti nihilo setius sequebatur.
                            </p>
                        </div>

                        <div type="textpart" subtype="section" n="4">
                            <p>nostri usi fortunae beneficio tamen impetum classis timebant, si
                                forte ventus remisisset. nacti portum, qui appellatur Nymphaeum,
                                ultra Lissum milia passuum <num>iii</num>, eo naves
                                introduxerunt — qui portus ab Africo tegebatur, ab austro non
                                erat tutus — leviusque tempestatis quam classis periculum
                                aestimaverunt.</p>
                        </div>

                        <div type="textpart" subtype="section" n="5">
                            <p>quo simulatque intro est itum, incredibili felicitate auster, qui per
                                biduum flaverat, in Africum se vertit.</p>
                        </div>
                    </div>
                    <div type="textpart" subtype="chapter" n="27">
                        <div type="textpart" subtype="section" n="1">
                            <p>Hic subitam commutationem fortunae videre licuit. qui modo sibi
                                timuerant, hos tutissimus portus recipiebat; qui nostris navibus
                                periculum intulerant, </p>
                        </div>

                        <div type="textpart" subtype="section" n="2">
                            <p>de suo timere cogebantur. itaque tempore commutato tempestas et
                                nostros texit et naves Rhodias adflixit, ita ut ad unam omnes
                                constratae numero <num>xvi</num> eliderentur et naufragio
                                interirent, et ex magno remigum propugnatorumque numero pars ad
                                scopulos allisa interficeretur, pars ab nostris detraheretur, quos
                                omnes conservatos Caesar domum remisit.</p>
                        </div>
                    </div>
                    <div type="textpart" subtype="chapter" n="28">
                        <div type="textpart" subtype="section" n="1">
                            <p>Nostrae naves duae tardius cursu confecto in noctem coniectae, cum
                                ignorarent, quem locum reliquae cepissent, contra Lissum in ancoris
                                constiterunt.</p>
                        </div>

                        <div type="textpart" subtype="section" n="2">
                            <p>has scaphis minoribusque navigiis compluribus summissis Otacilius
                                Crassus, qui Lissi praeerat, expugnare parabat; simul de deditione
                                eorum agebat et incolumitatem deditis pollicebatur.</p>
                        </div>

                        <div type="textpart" subtype="section" n="3">
                            <p>harum altera navis <num>ccxx</num> e legione tironum sustulerat,
                                altera ex veterana paulo </p>
                        </div>

                        <div type="textpart" subtype="section" n="4">
                            <p>minus <num>cc</num>. hic cognosci licuit, quantum esset hominibus
                                praesidii in animi firmitudine. tirones enim multitudine navium
                                perterriti et salo nausiaque confecti iureiurando accepto nihil iis
                                nocituros hostes se Otacilio dediderunt; qui omnes ad eum producti
                                contra religionem iurisiurandi in eius conspectu crudelissime </p>
                        </div>

                        <div type="textpart" subtype="section" n="5">
                            <p>interficiuntur. at veteranae legionis milites, item conflictati et
                                tempestatis et sentinae vitiis, neque ex pristina virtute
                                remittendum aliquid putaverunt, et tractandis condicionibus et
                                simulatione deditionis extracto primo noctis tempore gubernatorem in
                                terram navem </p>
                        </div>

                        <div type="textpart" subtype="section" n="6">
                            <p>eicere cogunt, ipsi idoneum locum nacti reliquam noctis partem ibi
                                confecerunt et luce prima missis ad eos ab Otacilio equitibus, qui
                                eam partem orae maritimae adservabant, circiter <num>cccc</num>,
                                quique eos armati ex praesidio secuti sunt, se defenderunt et
                                nonnullis eorum interfectis incolumes se ad nostros receperunt.</p>
                        </div>
                    </div>
                    <div type="textpart" subtype="chapter" n="29">
                        <div type="textpart" subtype="section" n="1">
                            <p>Quo facto conventus civium Romanorum, qui Lissum obtinebant, quod
                                oppidum iis antea Caesar attribuerat muniendumque curaverat,
                                Antonium recepit omnibusque rebus iuvit. Otacilius sibi timens
                                oppido fugit et ad Pompeium pervenit.</p>
                        </div>

                        <div type="textpart" subtype="section" n="2">
                            <p>expositis omnibus copiis Antonius, quarum erat summa veteranarum
                                trium legionum uniusque tironum et equitum <num>dccc</num>,
                                plerasque naves in Italiam remittit ad reliquos milites equitesque
                                transportandos, </p>
                        </div>

                        <div type="textpart" subtype="section" n="3">
                            <p>pontones, quod est genus navium Gallicarum, Lissi relinquit, hoc
                                consilio, ut si forte Pompeius vacuam existimans Italiam eo
                                traiecisset exercitum, quae opinio erat edita in vulgus, aliquam
                                Caesar ad insequendum facultatem haberet, nuntiosque ad eum
                                celeriter mittit, quibus regionibus exercitum exposuisset et quid
                                militum transvexisset.</p>
                        </div>
                    </div>
                    <div type="textpart" subtype="chapter" n="30">
                        <div type="textpart" subtype="section" n="1">
                            <p>Haec eodem fere tempore Caesar atque Pompeius cognoscunt. nam
                                praetervectas Apolloniam Dyrrachiumque naves viderant, ipsi iter
                                secundum eas terras direxerant, sed quo essent eae delatae, primis
                                diebus ignorabant.</p>
                        </div>

                        <div type="textpart" subtype="section" n="2">
                            <p>cognitaque re diversa sibi ambo consilia capiunt: Caesar, ut quam
                                primum se cum Antonio coniungeret, Pompeius, ut venientibus in
                                itinere se opponeret, <del>et</del> si imprudentes ex insidiis
                                adoriri posset; </p>
                        </div>

                        <div type="textpart" subtype="section" n="3">
                            <p>eodemque die uterque eorum ex castris stativis a flumine Apso
                                exercitum educunt, Pompeius </p>
                        </div>

                        <div type="textpart" subtype="section" n="4">
                            <p>clam et noctu, Caesar palam atque interdiu. sed Caesari circuitu
                                maiore iter erat longius, adverso flumine, ut vado transire posset.
                                Pompeius, quia expedito itinere flumen ei transeundum non erat,
                                magnis itineribus ad Antonium contendit, </p>
                        </div>

                        <div type="textpart" subtype="section" n="5">
                            <p>atque ubi eum adpropinquare cognovit, idoneum locum nactus ibi copias
                                collocavit, suosque omnes castris continuit, ignesque fieri </p>
                        </div>

                        <div type="textpart" subtype="section" n="6">
                            <p>prohibuit, quo occultior esset eius adventus. haec ad Antonium statim
                                per Graecos deferuntur. ille missis ad Caesarem nuntiis unum diem
                                sese castris tenuit, </p>
                        </div>

                        <div type="textpart" subtype="section" n="7">
                            <p>altero die ad eum pervenit Caesar. cuius adventu cognito Pompeius, ne
                                duobus circumcluderetur exercitibus, ex eo loco discedit omnibusque
                                copiis ad Asparagium Dyrrachinorum pervenit atque ibi idoneo loco
                                castra ponit.</p>
                        </div>
                    </div>
                    <div type="textpart" subtype="chapter" n="31">
                        <div type="textpart" subtype="section" n="1">
                            <p>His temporibus Scipio detrimentis quibusdam circa montem Amanum
                                acceptis imperatorem se </p>
                        </div>

                        <div type="textpart" subtype="section" n="2">
                            <p>appellaverat. quo facto civitatibus tyrannisque magnas imperaverat
                                pecunias, item a publicanis suae provinciae debitam biennii pecuniam
                                exegerat et ab isdem insequentis anni mutuam praeceperat equitesque
                                toti provinciae imperaverat.</p>
                        </div>

                        <div type="textpart" subtype="section" n="3">
                            <p>quibus coactis, finitimis hostibus Parthis post se relictis, qui
                                paulo ante M. Crassum imperatorem interfecerant et M. Bibulum in
                                obsidione habuerant, legiones equitesque ex Syria deduxerat.</p>
                        </div>

                        <div type="textpart" subtype="section" n="4">
                            <p>summamque in sollicitudinem ac timorem Parthici belli provincia cum
                                venisset, ac nonnullae militum voces cum audirentur sese, contra
                                hostem si ducerentur, ituros, contra civem et consulem arma non
                                laturos, deductis Pergamum atque in locupletissimas urbes in hiberna
                                legionibus maximas largitiones fecit et confirmandorum militum causa
                                diripiendas his civitates dedit.</p>
                        </div>
                    </div>
                    <div type="textpart" subtype="chapter" n="32">
                        <div type="textpart" subtype="section" n="1">
                            <p>Interim acerbissime imperatae pecuniae tota provincia exigebantur.
                                multa praeterea generatim ad </p>
                        </div>

                        <div type="textpart" subtype="section" n="2">
                            <p>avaritiam excogitabantur. in capita singula servorum ac liberorum
                                tributum imponebatur; columnaria ostiaria frumentum milites arma
                                remiges tormenta vecturae imperabantur; cuius modo rei nomen
                                reperiri poterat, hoc satis esse ad cogendas pecunias videbatur.
                            </p>
                        </div>

                        <div type="textpart" subtype="section" n="3">
                            <p>non solum urbibus, sed paene vicis castellisque singuli cum imperio
                                praeficiebantur. qui horum quid acerbissime crudelissimeque fecerat,
                                is et vir et civis optimus </p>
                        </div>

                        <div type="textpart" subtype="section" n="4">
                            <p>habebatur. erat plena lictorum et imperiorum provincia, differta
                                praefectis atque exactoribus, qui praeter imperatas pecunias suo
                                etiam privato conpendio serviebant; dictitabant enim se domo
                                patriaque expulsos omnibus necessariis egere rebus, ut honesta
                                praescriptione rem turpissimam tegerent.</p>
                        </div>

                        <div type="textpart" subtype="section" n="5">
                            <p>accedebant ad haec gravissimae usurae, quod in bello plerumque
                                accidere consuevit universis imperatis pecuniis; quibus in rebus
                                prolationem diei donationem esse dicebant. itaque aes alienum
                                provinciae eo biennio multiplicatum est.</p>
                        </div>

                        <div type="textpart" subtype="section" n="6">
                            <p>neque minus ob eam causam civibus Romanis eius provinciae, sed in
                                singulos conventus singulasque civitates certae pecuniae
                                imperabantur, mutuasque illas ex senatus consulto exigi dictitabant;
                                publicanis, ut ii sortem fecerant, insequentis anni vectigal
                                promutuum.</p>
                        </div>
                    </div>
                    <div type="textpart" subtype="chapter" n="33">
                        <div type="textpart" subtype="section" n="1">
                            <p>Praeterea Ephesi a fano Dianae depositas antiquitus pecunias Scipio
                                tolli iubebat. certaque eius rei die constituta cum in fanum ventum
                                esset adhibitis compluribus ordinis senatorii, quos advocaverat
                                Scipio, litterae ei redduntur a Pompeio, mare transisse cum
                                legionibus Caesarem; properaret ad se cum exercitu venire omniaque
                                post <del>ea quae</del> haberet.</p>
                        </div>

                        <div type="textpart" subtype="section" n="2">
                            <p>his litteris acceptis, quos advocaverat, dimittit; ipse iter in
                                Macedoniam parare incipit paucisque post diebus est profectus. haec
                                res Ephesiae pecuniae salutem adtulit.</p>
                        </div>
                    </div>
                    <div type="textpart" subtype="chapter" n="34">
                        <div type="textpart" subtype="section" n="1">
                            <p>Caesar Antoni exercitu coniuncto deducta Orico legione, quam tuendae
                                orae maritimae causa posuerat, temptandas sibi provincias longiusque
                                procedendum existimabat; </p>
                        </div>

                        <div type="textpart" subtype="section" n="2">
                            <p>et cum ad eum ex Thessalia Aetoliaque legati venissent, qui praesidio
                                misso pollicerentur earum gentium civitates imperata facturas, L.
                                Cassium Longinum cum legione tironum, quae appellabatur
                                    <num>xxvii</num>, atque equitibus <num>cc</num> in Thessaliam,
                                item C. Calvisium Sabinum cum cohortibus <num>v</num> paucisque
                                equitibus in Aetoliam misit; maxime eos, quod erant propinquae
                                regiones, de re frumentaria ut providerent, hortatus est.</p>
                        </div>

                        <div type="textpart" subtype="section" n="3">
                            <p>Cn. Domitium Calvinum cum legionibus duabus, <num>xi</num> et
                                    <num>xii</num>, et equitibus <num>d</num> in Macedoniam
                                proficisci iussit; </p>
                        </div>

                        <div type="textpart" subtype="section" n="4">
                            <p>cuius provinciae ab ea parte, quae libera appellabatur, Menedemus,
                                princeps earum regionum, missus legatus omnium suorum excellens
                                studium profitebatur.</p>
                        </div>
                    </div>
                    <div type="textpart" subtype="chapter" n="35">
                        <div type="textpart" subtype="section" n="1">
                            <p>Ex his Calvisius primo adventu summa omnium Aetolorum receptus
                                voluntate praesidiis adversariorum Calydone et Naupacto deiectis
                                omni Aetolia </p>
                        </div>

                        <div type="textpart" subtype="section" n="2">
                            <p>potitus est. Cassius in Thessaliam cum legione pervenit. hic cum
                                essent factiones duae, varia voluntate civitatium utebatur:
                                Hegesaretos, veteris homo potentiae, Pompeianis rebus studebat;
                                Petraeus, summae nobilitatis adulescens, suis ac suorum opibus
                                Caesarem enixe iuvabat.</p>
                        </div>
                    </div>
                    <div type="textpart" subtype="chapter" n="36">
                        <div type="textpart" subtype="section" n="1">
                            <p>Eodemque tempore Domitius in Macedoniam venit; et cum ad eum
                                frequentes civitatium legationes convenire coepissent, nuntiatum est
                                adesse Scipionem cum legionibus, magna opinione et fama omnium; </p>
                        </div>

                        <div type="textpart" subtype="section" n="2">
                            <p>nam plerumque in †novitate† fama antecedit. hic nullo
                                in loco Macedoniae moratus magno impetu tetendit ad Domitium, et cum
                                ab eo milia passuum <num>xx</num> afuisset, subito se ad Cassium
                                Longinum in Thessaliam convertit.</p>
                        </div>

                        <div type="textpart" subtype="section" n="3">
                            <p>hoc adeo celeriter fecit ut simul adesse et venire nuntiaretur, et
                                quo iter expeditius faceret, M. Favonium ad flumen Haliacmonem, quod
                                Macedoniam a Thessalia dividit, cum cohortibus <num>viii</num>
                                praesidio impedimentis legionum reliquit castellumque ibi muniri
                                iussit.</p>
                        </div>

                        <div type="textpart" subtype="section" n="4">
                            <p>eodem tempore equitatus regis Coti ad castra Cassi advolavit, qui
                                circum Thessaliam esse </p>
                        </div>

                        <div type="textpart" subtype="section" n="5">
                            <p>consueverat. tum timore perterritus Cassius cognito Scipionis adventu
                                visisque equitibus, quos Scipionis esse arbitrabatur, ad montes se
                                convertit, qui Thessaliam cingunt, atque ex his locis Ambraciam
                                versus </p>
                        </div>

                        <div type="textpart" subtype="section" n="6">
                            <p>iter facere coepit. at Scipionem properantem sequi litterae sunt
                                consecutae a M. Favonio, Domitium cum legionibus adesse, neque se
                                praesidium, ubi constitutus </p>
                        </div>

                        <div type="textpart" subtype="section" n="7">
                            <p>esset, sine auxilio Scipionis tenere posse. quibus litteris acceptis
                                consilium Scipio iterque commutat; Cassium sequi desistit, Favonio
                                auxilium ferre contendit.</p>
                        </div>

                        <div type="textpart" subtype="section" n="8">
                            <p>itaque die ac nocte continuato itinere ad eum pervenit, tam opportuno
                                tempore, ut simul Domitiani exercitus pulvis cerneretur et primi
                                antecursores Scipionis viderentur. ita Cassio industria Domiti,
                                Favonio Scipionis celeritas salutem adtulit.</p>
                        </div>
                    </div>
                    <div type="textpart" subtype="chapter" n="37">
                        <div type="textpart" subtype="section" n="1">
                            <p>Scipio biduum castris stativis moratus ad flumen, quod inter eum et
                                Domiti castra fluebat, Haliacmonem, tertio die prima luce exercitum
                                vado traducit et castris positis postero die mane copias ante </p>
                        </div>

                        <div type="textpart" subtype="section" n="2">
                            <p>frontem castrorum struit. Domitius tum quoque sibi dubitandum non
                                putavit quin productis legionibus proelio decertaret. sed cum esset
                                inter bina castra campus circiter milium passuum <num>iii</num>,
                                Domitius castris Scipionis aciem suam subiecit, ille a vallo non
                                discedere perseveravit.</p>
                        </div>

                        <div type="textpart" subtype="section" n="3">
                            <p>ac tamen aegre retentis Domitianis militibus est factum, ne proelio
                                contenderetur, et maxime quod rivus difficilibus ripis subiectus
                                castris Scipionis progressus nostrorum impediebat.</p>
                        </div>

                        <div type="textpart" subtype="section" n="4">
                            <p>quorum studium alacritatemque pugnandi cum cognovisset Scipio,
                                suspicatus fore ut postero die aut invitus dimicare cogeretur, aut
                                magna cum infamia castris se contineret, qui magna exspectatione
                                venisset, temere progressus turpem habuit exitum et noctu ne
                                conclamatis quidem vasis flumen transit atque in eandem partem, ex
                                qua venerat, redit, ibique prope flumen edito natura </p>
                        </div>

                        <div type="textpart" subtype="section" n="5">
                            <p>loco castra posuit. paucis diebus interpositis noctu insidias equitum
                                collocavit, quo in loco superioribus fere diebus nostri pabulari
                                consueverant; et cum cotidiana consuetudine Q. Varus, praefectus
                                equitum Domiti, venisset, subito illi ex insidiis consurrexerunt.
                            </p>
                        </div>

                        <div type="textpart" subtype="section" n="6">
                            <p>sed nostri fortiter impetum eorum tulerunt, celeriterque ad suos
                                quisque ordines redit, atque ultro universi in hostes impetum
                                fecerunt.</p>
                        </div>

                        <div type="textpart" subtype="section" n="7">
                            <p>ex his circiter <num>lxxx</num> interfectis, reliquis in fugam
                                coniectis, duobus amissis in castra se receperunt.</p>
                        </div>
                    </div>
                    <div type="textpart" subtype="chapter" n="38">
                        <div type="textpart" subtype="section" n="1">
                            <p>His rebus gestis Domitius sperans Scipionem ad pugnam elici posse
                                simulavit sese angustiis rei frumentariae adductum castra movere
                                vasisque militari more conclamatis progressus milia passuum
                                    <num>iii</num> loco idoneo et occulto omnem exercitum
                                equitatumque collocavit. Scipio ad sequendum paratus equitatus
                                magnam partem ad explorandum iter Domiti et cognoscendum praemisit.
                            </p>
                        </div>

                        <div type="textpart" subtype="section" n="3">
                            <p>qui cum essent progressi primaeque turmae insidias intravissent, ex
                                fremitu equorum inlata suspicione ad suos se recipere coeperunt,
                                quique hos sequebantur, celerem eorum receptum conspicati </p>
                        </div>

                        <div type="textpart" subtype="section" n="4">
                            <p>restiterunt. nostri cognitis †<del>hostium</del> insidiis, ne
                                frustra reliquos expectarent, duas nacti turmas exceperunt. in his
                                fuit M. Opimius praefectus equitum. reliquos† omnes earum
                                turmarum aut interfecerunt aut captos ad Domitium deduxerunt.</p>
                        </div>
                    </div>
                    <div type="textpart" subtype="chapter" n="39">
                        <div type="textpart" subtype="section" n="1">
                            <p>Deductis orae maritimae Caesar praesidiis, ut supra demonstratum est,
                                    <num>iii</num> cohortes Orici oppidi tuendi causa reliquit
                                isdemque custodiam navium longarum tradidit, quas ex Italia
                                traduxerat. huic officio oppidoque M'. Acilius legatus praeerat.
                            </p>
                        </div>

                        <div type="textpart" subtype="section" n="2">
                            <p>is naves nostras interiorem in portum post oppidum reduxit et ad
                                terram deligavit faucibusque portus navem onerariam submersam
                                obiecit et huic alteram coniunxit; super quam turrim effectam ad
                                ipsum introitum portus opposuit et militibus conplevit tuendamque ad
                                omnis repentinos casus tradidit.</p>
                        </div>
                    </div>
                    <div type="textpart" subtype="chapter" n="40">
                        <div type="textpart" subtype="section" n="1">
                            <p>Quibus cognitis rebus Cn. Pompeius filius, qui classi Aegyptiae
                                praeerat, ad Oricum venit submersamque navem remulco multisque
                                contendens funibus abduxit atque alteram navem, quae erat ad
                                custodiam ab Acilio posita, pluribus adgressus navibus, in quibus ad
                                libram fecerat turres, ut ex superiori pugnans loco integrosque
                                semper defatigatis submittens et reliquis partibus simul ex terra
                                scalis et classe moenia oppidi temptans, uti adversariorum manus
                                diduceret, labore et multitudine telorum nostros vicit deiectisque
                                defensoribus, qui omnes scaphis excepti refugerunt, eam navem
                                expugnavit.</p>
                        </div>

                        <div type="textpart" subtype="section" n="2">
                            <p>eodemque tempore ex altera parte molem tenuit naturalem obiectam,
                                quae paene insulam oppidum effecerat, <num>iiii</num> biremes
                                subiectis scutulis inpulsas vectibus in interiorem </p>
                        </div>

                        <div type="textpart" subtype="section" n="3">
                            <p>portum transduxit. ita ex utraque parte naves longas adgressus, quae
                                erant deligatae ad terram atque inanes, <num>iiii</num> ex his
                                abduxit, reliquas incendit.</p>
                        </div>

                        <div type="textpart" subtype="section" n="4">
                            <p>hoc confecto negotio D. Laelium ab Asiatica classe abductum reliquit,
                                qui commeatus Byllide atque Amantia inportari </p>
                        </div>

                        <div type="textpart" subtype="section" n="5">
                            <p>in oppidum prohiberet. ipse Lissum profectus naves onerarias
                                    <num>xxx</num> a M. Antonio relictas intra portum adgressus
                                omnes incendit; Lissum expugnare conatus, defendentibus civibus
                                Romanis, qui eius conventus erant, militibusque, quos praesidii
                                causa miserat Caesar, triduum moratus paucis in oppugnatione amissis
                                re infecta inde discessit.</p>
                        </div>
                    </div>
                    <div type="textpart" subtype="chapter" n="41">
                        <div type="textpart" subtype="section" n="1">
                            <p>Caesar postquam Pompeium ad Asparagium esse cognovit, eodem cum
                                exercitu profectus expugnato in itinere oppido Parthinorum, in quo
                                Pompeius praesidium habebat, tertio die <del>Macedoniam</del> ad
                                Pompeium pervenit iuxtaque eum castra posuit et postridie eductis
                                omnibus copiis acie instructa decernendi potestatem Pompeio fecit.
                            </p>
                        </div>

                        <div type="textpart" subtype="section" n="2">
                            <p>ubi illum suis locis se tenere animum advertit, reducto in castra
                                exercitu </p>
                        </div>

                        <div type="textpart" subtype="section" n="3">
                            <p>aliud sibi consilium capiendum existimavit. itaque postero die
                                omnibus copiis magno circuitu difficili angustoque itinere
                                Dyrrachium profectus est sperans Pompeium aut Dyrrachium compelli
                                aut ab eo intercludi posse, quod omnem commeatum totiusque belli
                            </p>
                        </div>

                        <div type="textpart" subtype="section" n="4">
                            <p>adparatum eo contulisset: ut accidit. Pompeius enim primo ignorans
                                eius consilium, quod diverso ab ea regione itinere profectum
                                videbat, angustiis rei frumentariae compulsum discessisse
                                existimabat; postea per exploratores certior factus postero die
                                castra movit </p>
                        </div>

                        <div type="textpart" subtype="section" n="5">
                            <p>breviore itinere se occurrere ei posse sperans. quod fore suspicatus
                                Caesar militesque adhortatus, ut aequo animo laborem ferrent, parva
                                parte noctis itinere intermisso mane Dyrrachium venit, cum primum
                                agmen Pompei procul cerneretur, atque ibi castra posuit.</p>
                        </div>
                    </div>
                    <div type="textpart" subtype="chapter" n="42">
                        <div type="textpart" subtype="section" n="1">
                            <p>Pompeius interclusus Dyrrachio, ubi propositum tenere non potuit,
                                secundo usus consilio edito loco, qui appellatur Petra aditumque
                                habet navibus mediocrem atque eas a quibusdam protegit ventis, </p>
                        </div>

                        <div type="textpart" subtype="section" n="2">
                            <p>castra communit. eo partem navium longarum convenire, frumentum
                                commeatumque ab Asia atque omnibus regionibus, quas tenebat,
                                conportari imperat.</p>
                        </div>

                        <div type="textpart" subtype="section" n="3">
                            <p>Caesar longius bellum ductum iri existimans et de Italicis
                                commeatibus desperans, quod tanta diligentia omnia litora a
                                Pompeianis tenebantur classesque ipsius, quas hieme in Sicilia
                                Gallia Italia fecerat, morabantur, in Epirum rei frumentariae causa
                                Q. Tillium et L. Canuleium legatos misit, quodque hae regiones
                                aberant longius, locis certis horrea constituit vecturasque frumenti
                                finitimis civitatibus discripsit.</p>
                        </div>

                        <div type="textpart" subtype="section" n="4">
                            <p>item Lisso Parthinisque et omnibus castellis, quod esset </p>
                        </div>

                        <div type="textpart" subtype="section" n="5">
                            <p>frumenti, conquiri iussit. id erat perexiguum cum ipsius agri natura,
                                quod sunt loca aspera ac montuosa ac plerumque frumento utuntur
                                inportato, tum quod Pompeius haec providerat et superioribus diebus
                                praedae loco Parthinos habuerat frumentumque omne conquisitum
                                spoliatis effossisque eorum domibus per equites in Petram
                                comportarat.</p>
                        </div>
                    </div>
                    <div type="textpart" subtype="chapter" n="43">
                        <div type="textpart" subtype="section" n="1">
                            <p>Quibus rebus cognitis Caesar consilium capit ex loci natura. erant
                                enim circum castra Pompei permulti editi atque asperi colles. hos
                                primum praesidiis </p>
                        </div>

                        <div type="textpart" subtype="section" n="2">
                            <p>tenuit castellaque ibi communiit. inde, ut loci cuiusque natura
                                ferebat, ex castello in castellum perducta munitione circumvallare
                                Pompeium instituit. haec spectans, </p>
                        </div>

                        <div type="textpart" subtype="section" n="3">
                            <p>quod angusta re frumentaria utebatur, quodque Pompeius multitudine
                                equitum valebat, quo minore periculo undique frumentum commeatumque
                                exercitui supportare posset, simul uti pabulatione Pompeium
                                prohiberet equitatumque eius ad rem gerendam inutilem efficeret,
                                tertio ut auctoritatem, qua ille maxime apud exteras nationes niti
                                videbatur, minueret, cum fama per orbem terrarum percrebruisset
                                illum a Caesare obsideri neque audere proelio dimicare.</p>
                        </div>
                    </div>
                    <div type="textpart" subtype="chapter" n="44">
                        <div type="textpart" subtype="section" n="1">
                            <p>Pompeius neque a mari Dyrrachioque discedere volebat, quod omnem
                                adparatum belli, tela arma tormenta ibi collocaverat frumentumque
                                exercitui navibus subportabat, neque munitiones Caesaris prohibere
                                poterat, nisi proelio decertare vellet; quod eo </p>
                        </div>

                        <div type="textpart" subtype="section" n="2">
                            <p>tempore statuerat faciendum non esse. relinquebatur, ut extremam
                                rationem belli sequens quam plurimos colles occuparet et quam
                                latissimas regiones praesidiis teneret Caesarisque copias quam
                                maxime posset distineret; idque accidit.</p>
                        </div>

                        <div type="textpart" subtype="section" n="3">
                            <p>castellis enim <num>xxiv</num> effectis <num>xv</num> milia passuum
                                circuitu amplexus hoc spatio pabulabatur; multaque erant intra eum
                                locum manu sata, quibus interim iumenta pasceret.</p>
                        </div>

                        <div type="textpart" subtype="section" n="4">
                            <p>atque ut nostri perpetuas munitiones †videbant†
                                perductas ex castellis in proxima castella, nequo loco erumperent
                                Pompeiani ac nostros post tergum adorirentur <del>timebant</del>,
                                ita illi interiore spatio perpetuas munitiones efficiebant, nequem
                                locum nostri intrare atque ipsos a tergo circumvenire possent.</p>
                        </div>

                        <div type="textpart" subtype="section" n="5">
                            <p>sed illi operibus vincebant, quod et numero militum praestabant et
                                interiore spatio minorem circuitum habebant. quae cum erant loca
                                Caesari </p>
                        </div>

                        <div type="textpart" subtype="section" n="6">
                            <p>capienda, etsi prohibere Pompeius totis copiis et dimicare non
                                constituerat, tamen suis locis sagittarios funditoresque mittebat,
                                quorum magnum habebat numerum, multique ex nostris vulnerabantur,
                                magnusque incesserat timor sagittarum, atque omnes fere milites aut
                                ex coactis aut ex centonibus aut ex coriis tunicas aut tegimenta
                                fecerant, quibus tela vitarent.</p>
                        </div>
                    </div>
                    <div type="textpart" subtype="chapter" n="45">
                        <div type="textpart" subtype="section" n="1">
                            <p>In occupandis praesidiis magna vi uterque nitebatur: Caesar, ut quam
                                angustissime Pompeium contineret, Pompeius, ut quam plurimos colles
                                quam maximo circuitu occuparet; crebraque ob eam causam proelia
                                fiebant.</p>
                        </div>

                        <div type="textpart" subtype="section" n="2">
                            <p>in his cum legio Caesaris nona praesidium quoddam occupavisset et
                                munire coepisset, huic loco propinquum et contrarium collem Pompeius
                            </p>
                        </div>

                        <div type="textpart" subtype="section" n="3">
                            <p>occupavit nostrosque opere prohibere coepit, et cum una ex parte
                                prope aequum aditum haberet, primum sagittariis funditoribusque
                                circumiectis, postea levis armaturae magna multitudine missa
                                tormentisque prolatis munitiones impediebat. neque erat facile
                                nostris </p>
                        </div>

                        <div type="textpart" subtype="section" n="4">
                            <p>uno tempore propugnare et munire. Caesar cum suos ex omnibus partibus
                                vulnerari videret, recipere se </p>
                        </div>

                        <div type="textpart" subtype="section" n="5">
                            <p>iussit et loco excedere. erat per declive receptus. illi autem hoc
                                acrius instabant neque regredi nostros patiebantur, quod timore
                                adducti locum relinquere videbantur.</p>
                        </div>

                        <div type="textpart" subtype="section" n="6">
                            <p>dicitur eo tempore glorians apud suos Pompeius dixisse, non recusare
                                se, quin nullius usus imperator existimaretur, si sine maximo
                                detrimento legiones Caesaris sese recepissent inde, quo temere
                                essent progressae.</p>
                        </div>
                    </div>
                    <div type="textpart" subtype="chapter" n="46">
                        <div type="textpart" subtype="section" n="1">
                            <p>Caesar receptui suorum timens crates ad extremum tumulum contra
                                hostem proferri et adversas locari, intra has mediocri latitudine
                                fossam tectis militibus obduci iussit, locumque in omnis partes quam
                            </p>
                        </div>

                        <div type="textpart" subtype="section" n="2">
                            <p>maxime impediri. ipse idoneis locis funditores instruxit, ut
                                praesidio nostris se recipientibus essent. his </p>
                        </div>

                        <div type="textpart" subtype="section" n="3">
                            <p>rebus conpletis legionem reduci iussit. Pompeiani hoc insolentius
                                atque audacius nostros premere et instare coeperunt, cratesque pro
                                munitione obiectas propulerunt, ut fossas transcenderent.</p>
                        </div>

                        <div type="textpart" subtype="section" n="4">
                            <p>quod cum animadvertisset Caesar, veritus, ne non reducti, sed deiecti
                                viderentur maiusque detrimentum caperetur, a medio fere spatio suos
                                per Antonium, qui ei legioni praeerat, cohortatus tuba signum dari
                                atque in hostes impetum </p>
                        </div>

                        <div type="textpart" subtype="section" n="5">
                            <p>fieri iussit. milites legiones <num>viiii</num> subito conspirati
                                pila coniecerunt et ex inferiore loco adversus clivum incitati cursu
                                praecipites Pompeianos egerunt et terga vertere coegerunt; quibus ad
                                recipiendum crates derectae longuriique obiecti et institutae fossae
                                magno impedimento fuerunt.</p>
                        </div>

                        <div type="textpart" subtype="section" n="6">
                            <p>nostri vero, qui satis habebant sine detrimento discedere,
                                compluribus interfectis, <num>v</num> omnino suorum amissis
                                quietissime receperunt, pauloque citra eum locum aliis comprehensis
                                collibus munitiones perfecerunt.</p>
                        </div>
                    </div>
                    <div type="textpart" subtype="chapter" n="47">
                        <div type="textpart" subtype="section" n="1">
                            <p>Erat nova et inusitata belli ratio cum tot castellorum numero
                                tantoque spatio et tantis munitionibus et toto obsidionis genere,
                                tum etiam reliquis </p>
                        </div>

                        <div type="textpart" subtype="section" n="2">
                            <p>rebus. nam quicumque alterum obsidere conati sunt, perculsos atque
                                infirmos hostes adorti aut proelio superatos aut aliqua offensione
                                permotos continuerunt, cum ipsi numero equitum militumque
                                praestarent; causa autem obsidionis haec fere esse consuevit, ut
                            </p>
                        </div>

                        <div type="textpart" subtype="section" n="3">
                            <p>frumento hostes prohiberent. at tum integras atque incolumes copias
                                Caesar inferiore militum numero continebat, cum illi omnium rerum
                                copia abundarent; cotidie enim magnus undique navium numerus
                                conveniebat, quae commeatum supportarent, neque ullus flare ventus
                                poterat quin aliqua ex parte secundum </p>
                        </div>

                        <div type="textpart" subtype="section" n="4">
                            <p>cursum haberent. ipse autem consumptis omnibus </p>
                        </div>

                        <div type="textpart" subtype="section" n="5">
                            <p>longe lateque frumentis summis erat in angustiis. sed tamen haec
                                singulari patientia milites ferebant. recordabantur enim eadem se
                                superiore anno in Hispania perpessos labore et patientia maximum
                                bellum confecisse; meminerant ad Alesiam magnam se inopiam
                                perpessos, multo etiam maiorem ad Avaricum, maximarum </p>
                        </div>

                        <div type="textpart" subtype="section" n="6">
                            <p>se gentium victores discessisse. non illis hordeum cum daretur, non
                                legumina recusabant; pecus vero, cuius rei summa erat ex Epiro
                                copia, magno in honore habebant.</p>
                        </div>
                    </div>
                    <div type="textpart" subtype="chapter" n="48">
                        <div type="textpart" subtype="section" n="1">
                            <p>Est etiam genus radicis inventum ab iis qui fuerant ab alebribus,
                                quod appellatur chara, quod admixtum lacte multum inopiam levabat.
                                id ad similitudinem panis efficiebant.</p>
                        </div>

                        <div type="textpart" subtype="section" n="2">
                            <p>eius erat magna copia. ex hoc effectos panes. cum in colloquiis
                                Pompeiani famem nostris obiectarent, vulgo in eos iaciebant, ut spem
                                eorum minuerent.</p>
                        </div>
                    </div>
                    <div type="textpart" subtype="chapter" n="49">
                        <div type="textpart" subtype="section" n="1">
                            <p>Iamque frumenta maturescere incipiebant atque ipsa spes inopiam
                                sustentabat, quod celeriter se habituros copiam confidebant.
                                crebraeque voces militum in vigiliis colloquiisque audiebantur prius
                                se cortice ex arboribus victuros, quam Pompeium e manibus </p>
                        </div>

                        <div type="textpart" subtype="section" n="2">
                            <p>dimissuros. libenter etiam ex perfugis cognoscebant equos eorum
                                tolerari, reliqua vero iumenta interisse; uti autem ipsos valetudine
                                non bona cum angustiis loci et odore taetro ex multitudine cadaverum
                                et cotidianis laboribus, insuetos operum, tum aquae summa </p>
                        </div>

                        <div type="textpart" subtype="section" n="3">
                            <p>inopia adfectos. omnia enim flumina atque omnes rivos, qui ad mare
                                pertinebant, Caesar aut averterat aut magnis operibus obstruxerat,
                                atque ut erant loca montuosa et †ad specus angustiae vallium,
                                has sublicis in terram demissis praesepserat terramque adgesserat,
                                ut aquam continerent.</p>
                        </div>

                        <div type="textpart" subtype="section" n="4">
                            <p>ita illi necessario loca sequi demissa ac palustria et puteos fodere
                                cogebantur atque hunc laborem ad cotidiana opera addebant; qui tamen
                                fontes a quibusdam praesidiis aberant longius et celeriter aestibus
                                exarescebant.</p>
                        </div>

                        <div type="textpart" subtype="section" n="5">
                            <p>at Caesaris exercitus optima valetudine summaque aquae copia
                                utebatur, tum commeatus omni genere praeter frumentum abundabat;
                                quibus cotidie melius †subterere† tempus maioremque
                                spem maturitate frumentorum proponi videbant.</p>
                        </div>
                    </div>
                    <div type="textpart" subtype="chapter" n="50">
                        <div type="textpart" subtype="section" n="1">
                            <p>In novo genere belli novae ab utrisque bellandi rationes
                                reperiebantur. illi cum animum advertissent ex ignibus nocte
                                cohortes nostras ad munitiones excubare, silentio adgressi universas
                                inter multitudinem sagittas coiciebant et se confestim ad suos
                                recipiebant.</p>
                        </div>

                        <div type="textpart" subtype="section" n="2">
                            <p>quibus rebus nostri usu docti haec reperiebant remedia, ut alio loco
                                ignes facerent. <gap reason="lost"/></p>
                        </div>
                    </div>
                    <div type="textpart" subtype="chapter" n="51">
                        <div type="textpart" subtype="section" n="1">
                            <p>Interim certior factus P. Sulla, quem discedens castris praefecerat
                                Caesar, auxilio cohorti venit cum legionibus duabus; cuius adventu
                                facile sunt repulsi Pompeiani.</p>
                        </div>

                        <div type="textpart" subtype="section" n="2">
                            <p>neque vero conspectum aut impetum nostrorum tulerunt, primisque
                                deiectis reliqui se verterunt et loco cesserunt.</p>
                        </div>

                        <div type="textpart" subtype="section" n="3">
                            <p>sed insequentis nostros, ne longius prosequerentur, Sulla revocavit.
                                at plerique existimant, si acrius insequi voluisset, bellum eo die
                                potuisse finiri. cuius consilium reprehendendum non </p>
                        </div>

                        <div type="textpart" subtype="section" n="4">
                            <p>videtur. aliae enim sunt legati partes atque imperatoris; alter omnia
                                agere ad praescriptum, alter libere </p>
                        </div>

                        <div type="textpart" subtype="section" n="5">
                            <p>ad summam rerum consulere debet. Sulla a Caesare castris relictus
                                liberatis suis hoc fuit contentus neque proelio decertare voluit,
                                quae res tamen fortasse aliquem reciperet casum, ne imperatorias
                                sibi partes </p>
                        </div>

                        <div type="textpart" subtype="section" n="6">
                            <p>sumpsisse videretur. Pompeianis magnam res ad receptum difficultatem
                                adferebat. nam ex iniquo progressi loco in summo constiterant; si
                                per declive sese reciperent, nostros ex superiore insequentes loco
                                verebantur; neque multum ad solis occasum temporis supererat; spe
                                enim conficiendi negotii prope in noctem </p>
                        </div>

                        <div type="textpart" subtype="section" n="7">
                            <p>rem deduxerant. ita necessario atque ex tempore capto consilio
                                Pompeius tumulum quendam occupavit, qui tantum aberat a nostro
                                castello, ut telum tormento missum adigi non posset. hoc consedit
                                loco atque eum communivit omnesque ibi copias continuit.</p>
                        </div>
                    </div>
                    <div type="textpart" subtype="chapter" n="52">
                        <div type="textpart" subtype="section" n="1">
                            <p>Eodem tempore duobus praeterea locis pugnatum est; nam plura castella
                                Pompeius pariter distinendae manus causa temptaverat, ne ex proximis
                            </p>
                        </div>

                        <div type="textpart" subtype="section" n="2">
                            <p>praesidiis succurri posset. uno loco Volcacius Tullus impetum
                                legionis sustinuit cohortibus tribus atque eam loco depulit; altero
                                Germani munitiones nostras egressi compluribus interfectis sese ad
                                suos incolumes receperunt.</p>
                        </div>
                    </div>
                    <div type="textpart" subtype="chapter" n="53">
                        <div type="textpart" subtype="section" n="1">
                            <p>Ita uno die sex proeliis factis, tribus ad Dyrrachium, tribus ad
                                munitiones, cum horum omnium ratio haberetur, ad duo milia numero ex
                                Pompeianis cecidisse reperiebamus, evocatos centurionesque
                                complures; in eo fuit numero Valerius Flaccus L. filius eius, qui
                                praetor Asiam obtinuerat; signaque sunt militaria sex relata.</p>
                        </div>

                        <div type="textpart" subtype="section" n="2">
                            <p>nostri non amplius <num>xx</num> omnibus </p>
                        </div>

                        <div type="textpart" subtype="section" n="3">
                            <p>sunt proeliis desiderati. sed in castello nemo fuit omnino militum
                                quin vulneraretur, quattuorque ex una </p>
                        </div>

                        <div type="textpart" subtype="section" n="4">
                            <p>cohorte centuriones oculos amiserunt. et cum laboris sui periculique
                                testimonium adferre vellent, milia sagittarum circiter
                                    <num>xxx</num> in castellum coniecta Caesari renumeraverunt,
                                scutoque ad eum relato Scaevae centurionis inventa sunt in eo
                                foramina <num>cxx</num>.</p>
                        </div>

                        <div type="textpart" subtype="section" n="5">
                            <p>quem Caesar, ut erat de se meritus et de re publica, donatum milibus
                                    <num>cc</num>
                                <del>atque</del> ab octavis ordinibus ad primum pilum se traducere
                                pronuntiavit — eius enim ope castellum magna ex parte
                                conservatum esse constabat —  cohortemque postea duplici
                                stipendio, frumento, veste, cibariis militaribusque donis amplissime
                                donavit.</p>
                        </div>
                    </div>
                    <div type="textpart" subtype="chapter" n="54">
                        <div type="textpart" subtype="section" n="1">
                            <p>Pompeius noctu magnis additis munitionibus reliquis diebus turres
                                extruxit et in altitudinem pedum <num>xv</num> effectis operibus
                                vineis eam partem castrorum obtexit, </p>
                        </div>

                        <div type="textpart" subtype="section" n="2">
                            <p>et quinque intermissis diebus alteram noctem subnubilam nactus
                                obstructis omnibus castrorum portis et ad impediendum obiectis
                                tertia inita vigilia silentio exercitum eduxit et se in antiquas
                                munitiones recepit.</p>
                        </div>
                    </div>
                    <div type="textpart" subtype="chapter" n="55(56)">
                        <div type="textpart" subtype="section" n="1">
                            <p>Omnibus deinceps diebus Caesar exercitum in aciem aequum in locum
                                produxit, si Pompeius proelio decertare vellet, ut paene castris
                                Pompei legiones subiceret; tantumque a vallo eius prima acies </p>
                        </div>

                        <div type="textpart" subtype="section" n="2">
                            <p>aberat, uti ne telum tormento adigi posset. Pompeius autem, ut famam
                                opinionemque hominum teneret, sic pro castris exercitum
                                constituebat, ut tertia acies vallum contingeret, omnis quidem
                                instructus exercitus telis ex vallo abiectis protegi posset.</p>
                        </div>
                    </div>
                    <div type="textpart" subtype="chapter" n="56(55)">
                        <div type="textpart" subtype="section" n="1">
                            <p>Aetolia, Acarnania, Amphilochis per Cassium Longinum et Calvisium
                                Sabinum, ut demonstravimus, receptis temptandam sibi Achaiam ac
                                paulo </p>
                        </div>

                        <div type="textpart" subtype="section" n="2">
                            <p>longius progrediendum existimabat Caesar. itaque eo Q. Calenum misit
                                eique Sabinum et Cassium cum cohortibus adiungit.</p>
                        </div>

                        <div type="textpart" subtype="section" n="3">
                            <p>quorum cognito adventu Rutilius Lupus, qui Achaiam missus a Pompeio
                                obtinebat, Isthmum praemunire instituit, ut Achaia Fufium
                                prohiberet.</p>
                        </div>

                        <div type="textpart" subtype="section" n="4">
                            <p>Calenus Delphos, Thebas et Orchomenum voluntate ipsarum civitatium
                                recepit, nonnullas urbes per vim expugnavit, reliquas civitates
                                circummissis legationibus amicitiae Caesaris conciliare studebat. in
                                his rebus fere erat Fufius occupatus.</p>
                        </div>
                    </div>
                    <div type="textpart" subtype="chapter" n="57">
                        <div type="textpart" subtype="section" n="1">
                            <p>Haec cum in Achaia atque apud Dyrrachium gererentur Scipionemque in
                                Macedoniam venisse constaret, non oblitus pristini instituti Caesar
                                mittit ad eum Clodium, suum atque illius familiarem, quem ab illo
                                traditum initio et commendatum in suorum necessariorum numero habere
                                instituerat.</p>
                        </div>

                        <div type="textpart" subtype="section" n="2">
                            <p>huic dat litteras mandataque ad eum, quorum haec erat summa: sese
                                omnia de pace expertum; nihil adhuc arbitrari vitio factum eorum
                                quos esse auctores eius rei voluisset, quod sua mandata perferre non
                                opportuno tempore ad Pompeium vererentur.</p>
                        </div>

                        <div type="textpart" subtype="section" n="3">
                            <p>Scipionem ea esse auctoritate, ut non solum libere, quae probasset,
                                exponere, sed etiam ex magna parte compellare atque errantem regere
                                posset; praeesse autem suo nomine exercitui, ut praeter auctoritatem
                                vires quoque ad </p>
                        </div>

                        <div type="textpart" subtype="section" n="4">
                            <p>coercendum haberet. quod si fecisset, quietem Italiae, pacem
                                provinciarum, salutem imperii uni omnes acceptam relaturos.</p>
                        </div>

                        <div type="textpart" subtype="section" n="5">
                            <p>haec ad eum mandata Clodius refert ac primis diebus, ut videbatur,
                                libenter auditus, reliquis ad colloquium non admittitur castigato
                                Scipione a Favonio, ut postea confecto bello reperiebamus,
                                infectaque re sese ad Caesarem recepit.</p>
                        </div>
                    </div>
                    <div type="textpart" subtype="chapter" n="58">
                        <div type="textpart" subtype="section" n="1">
                            <p>Caesar quo facilius equitatum Pompeianum ad Dyrrachium contineret et
                                pabulatione prohiberet, aditus duos, quos esse angustos
                                demonstravimus, magnis operibus praemunivit castellaque his locis
                                posuit.</p>
                        </div>

                        <div type="textpart" subtype="section" n="2">
                            <p>Pompeius ubi nihil profici equitatu cognovit, paucis intermissis
                                diebus rursus eum navibus ad se </p>
                        </div>

                        <div type="textpart" subtype="section" n="3">
                            <p>intra munitiones recepit. erat summa inopia pabuli, adeo ut foliis ex
                                arboribus strictis et teneris harundinum radicibus contusis equos
                                alerent; frumenta enim, quae fuerant intra munitiones sata,
                                consumpserant.</p>
                        </div>

                        <div type="textpart" subtype="section" n="4">
                            <p>et cogebantur Corcyra atque Acarnania longo interiecto navigationis
                                spatio pabulum subportare, quodque erat eius rei minor copia, hordeo
                                adaugere </p>
                        </div>

                        <div type="textpart" subtype="section" n="5">
                            <p>atque his rationibus equitatum tolerare. sed postquam non modo
                                hordeum pabulumque omnibus locis herbaeque desectae, sed etiam frons
                                ex arboribus deficiebat, corruptis equis macie conandum sibi aliquid
                                Pompeius de eruptione existimavit.</p>
                        </div>
                    </div>
                    <div type="textpart" subtype="chapter" n="59">
                        <div type="textpart" subtype="section" n="1">
                            <p>Erant apud Caesarem in equitum numero Allobroges <num>ii</num>
                                fratres, Roucillus et Aecus, Adbucilli filii, qui principatum in
                                civitate multis annis obtinuerat, singulari virtute homines, quorum
                                opera Caesar omnibus Gallicis bellis optima fortissimaque erat usus.
                            </p>
                        </div>

                        <div type="textpart" subtype="section" n="2">
                            <p>his domi ob has causas amplissimos magistratus mandaverat atque eos
                                extra ordinem in senatum legendos curaverat, agrosque in Gallia ex
                                hostibus captos praemiaque rei pecuniariae magna tribuerat
                                locupletesque </p>
                        </div>

                        <div type="textpart" subtype="section" n="3">
                            <p>ex egentibus fecerat. hi propter virtutem non solum apud Caesarem in
                                honore erant, sed etiam apud exercitum cari habebantur; sed freti
                                amicitia Caesaris et stulta ac barbara adrogantia elati despiciebant
                                suos stipendiumque equitum fraudabant et praedam omnem </p>
                        </div>

                        <div type="textpart" subtype="section" n="4">
                            <p>domum avertebant. quibus illi rebus permoti universi Caesarem
                                adierunt palamque de eorum iniuriis sunt questi et ad cetera
                                addiderunt falsum ab iis equitum numerum deferri, quorum stipendium
                                averterent.</p>
                        </div>
                    </div>
                    <div type="textpart" subtype="chapter" n="60">
                        <div type="textpart" subtype="section" n="1">
                            <p>Caesar neque tempus illud animadversionis esse existimans et multa
                                virtuti eorum concedens rem totam dispulit; illos secreto
                                castigavit, quod quaestui equites haberent, monuitque ut ex sua
                                amicitia omnia expectarent et ex praeteritis suis officiis reliqua
                                sperarent.</p>
                        </div>

                        <div type="textpart" subtype="section" n="2">
                            <p>magnam tamen haec res illis offensionem et contemptionem ad omnes
                                adtulit, idque ita esse cum ex aliorum obiectationibus tum etiam ex
                                domestico </p>
                        </div>

                        <div type="textpart" subtype="section" n="3">
                            <p>iudicio atque animi conscientia intellegebant. quo pudore adducti et
                                fortasse non se liberari, sed in aliud tempus reservari arbitrati
                                discedere ab nobis et novam temptare fortunam novasque amicitias
                                experiri constituerunt.</p>
                        </div>

                        <div type="textpart" subtype="section" n="4">
                            <p>et cum paucis collocuti clientibus suis, quibus tantum facinus
                                committere audebant, primum conati sunt praefectum equitum C.
                                Volusenum interficere, ut postea bello confecto cognitum est, ut cum
                                munere aliquo perfugisse ad Pompeium viderentur; </p>
                        </div>

                        <div type="textpart" subtype="section" n="5">
                            <p>postquam id difficilius visum est neque facultas perficiendi dabatur,
                                quam maximas potuerunt pecunias mutuati, proinde ac suis satisfacere
                                et fraudata restituere vellent, multis coemptis equis ad Pompeium
                                transierunt cum iis quos sui consilii participes habebant.</p>
                        </div>
                    </div>
                    <div type="textpart" subtype="chapter" n="61">
                        <div type="textpart" subtype="section" n="1">
                            <p>Quos Pompeius, quod erant honesto loco nati et instructi liberaliter
                                magnoque comitatu et multis iumentis venerant virique fortes
                                habebantur et in honore apud Caesarem fuerant, quodque novum et
                                praeter consuetudinem acciderat, omnia sua praesidia circumduxit
                                atque ostentavit.</p>
                        </div>

                        <div type="textpart" subtype="section" n="2">
                            <p>nam ante id tempus nemo aut miles aut eques a Caesare ad Pompeium
                                transierat, cum paene cotidie a Pompeio ad Caesarem perfugerent,
                                vulgo vero universi in Epiro atque Aetolia conscripti milites
                                earumque regionum omnium quae a Caesare tenebantur.</p>
                        </div>

                        <div type="textpart" subtype="section" n="3">
                            <p>sed hi cognitis omnibus rebus, seuquid in munitionibus perfectum non
                                erat, seuquid a peritioribus rei militaris desiderari videbatur,
                                temporibusque rerum et spatiis locorum et custodiarum varia
                                diligentia animadversa, prout cuiusque eorum, qui negotiis
                                praeerant, aut natura aut studium ferebat, haec ad Pompeium omnia
                                detulerunt.</p>
                        </div>
                    </div>
                    <div type="textpart" subtype="chapter" n="62">
                        <div type="textpart" subtype="section" n="1">
                            <p>Quibus ille cognitis eruptionisque iam ante capto consilio, ut
                                demonstratum est, tegimenta galeis milites ex viminibus facere atque
                                aggerem iubet conportare.</p>
                        </div>

                        <div type="textpart" subtype="section" n="2">
                            <p>his paratis rebus magnum numerum levis armaturae et sagittariorum
                                aggeremque omnem noctu in scaphas et naves actuarias inponit et de
                                media nocte cohortes <num>lx</num> ex maximis castris praesidiisque
                                deductas ad eam partem munitionum ducit, quae pertinebat ad mare
                                longissimeque a maximis castris Caesaris aberat.</p>
                        </div>

                        <div type="textpart" subtype="section" n="3">
                            <p>eodem naves quas demonstravimus aggere et levis armaturae militibus
                                completas, quasque ad Dyrrachium naves longas habebat, mittit et
                                quid a </p>
                        </div>

                        <div type="textpart" subtype="section" n="4">
                            <p>quoque fieri velit praecipit. ad eas munitiones Caesar Lentulum
                                Marcellinum quaestorem cum legione <num>viiii</num> positum habebat.
                                huic, quod valetudine minus commoda utebatur, Fulvium Postumum
                                adiutorem submiserat.</p>
                        </div>
                    </div>
                    <div type="textpart" subtype="chapter" n="63">
                        <div type="textpart" subtype="section" n="1">
                            <p>Erat eo loco fossa pedum <num>xv</num> et vallum contra hostem in
                                altitudinem pedum <num>x</num>, tantundemque eius valli agger in
                                latitudinem patebat. ab eo intermisso spatio pedum <num>dc</num>
                                alter conversus in contrariam partem </p>
                        </div>

                        <div type="textpart" subtype="section" n="2">
                            <p>erat vallus humiliore paulo munitione. hoc enim superioribus diebus
                                timens Caesar, ne navibus nostri circumvenirentur, duplicem eo loco
                                fecerat vallum, ut si </p>
                        </div>

                        <div type="textpart" subtype="section" n="3">
                            <p>ancipiti proelio dimicaretur, posset resisti. sed operum magnitudo et
                                continens omnium dierum labor, quod milia passuum in circuitu
                                    <num>xvii</num> munitione erat conplexus, perficiendi spatium
                                non dabat.</p>
                        </div>

                        <div type="textpart" subtype="section" n="4">
                            <p>itaque contra mare transversum vallum, qui has duas munitiones </p>
                        </div>

                        <div type="textpart" subtype="section" n="5">
                            <p>contingeret, nondum perfecerat. quae res nota erat Pompeio, delata
                                per Allobroges perfugas, magnumque nostris attulerat incommodum.
                            </p>
                        </div>

                        <div type="textpart" subtype="section" n="6">
                            <p>nam ut ad mare nostrae cohortes nonae legionis excubuerant, accessere
                                subito prima luce Pompeiani <del>exercitus adventus exstitit</del>;
                                simul navibus circumvecti milites in exteriorem vallum tela
                                iaciebant, fossaeque aggere complebantur, et legionarii interioris
                                munitionis defensores scalis admotis tormentis cuiusque generis
                                telisque terrebant, magnaque multitudo sagittariorum ab utraque
                                parte circumfundebatur.</p>
                        </div>

                        <div type="textpart" subtype="section" n="7">
                            <p>multum autem ab ictu lapidum, quod unum nostris erat telum, viminea
                                tegimenta galeis inposita defendebant.</p>
                        </div>

                        <div type="textpart" subtype="section" n="8">
                            <p>itaque cum omnibus rebus nostri premerentur atque aegre resisterent,
                                animadversum est vitium munitionis, quod supra demonstratum est,
                                atque inter duos vallos, qua perfectum opus non erat, per mare
                                navibus expositi in aversos nostros impetum fecerunt atque ex
                                utraque munitione deiectos terga vertere coegerunt.</p>
                        </div>
                    </div>
                    <div type="textpart" subtype="chapter" n="64">
                        <div type="textpart" subtype="section" n="1">
                            <p>Hoc tumultu nuntiato Marcellinus cohortes subsidio nostris
                                laborantibus submittit ex castris. quae fugientes conspicatae neque
                                illos suo adventu confirmare potuerunt neque ipsae hostium impetum
                                tulerunt.</p>
                        </div>

                        <div type="textpart" subtype="section" n="2">
                            <p>itaque quodcumque addebatur subsidio, id corruptum timore fugientium
                                terrorem et periculum augebat; hominum enim multitudine receptus
                                impediebatur.</p>
                        </div>

                        <div type="textpart" subtype="section" n="3">
                            <p>in eo proelio cum gravi vulnere esset adfectus aquilifer et a viribus
                                deficeretur, conspicatus equites nostros 'hanc ego' inquit 'et vivus
                                multos per annos magna diligentia defendi et nunc moriens eadem fide
                                Caesari restituo. nolite, obsecro, committere, quod ante in exercitu
                                Caesaris non accidit, ut rei militaris dedecus admittatur, </p>
                        </div>

                        <div type="textpart" subtype="section" n="4">
                            <p>incolumemque ad eum deferte.' hoc casu aquila conservatur omnibus
                                primae cohortis centurionibus interfectis praeter principem priorem.
                            </p>
                        </div>
                    </div>
                    <div type="textpart" subtype="chapter" n="65">
                        <div type="textpart" subtype="section" n="1">
                            <p>Iamque Pompeiani magna caede nostrorum castris Marcellini
                                adpropinquabant non mediocri terrore inlato reliquis cohortibus, et
                                M. Antonius qui proximum locum praesidiorum tenebat, ea re nuntiata
                                cum cohortibus <num>xii</num> descendens ex loco superiore
                                cernebatur.</p>
                        </div>

                        <div type="textpart" subtype="section" n="2">
                            <p>cuius adventus Pompeianos compressit nostrosque firmavit, ut se ex
                                maximo timore colligerent.</p>
                        </div>

                        <div type="textpart" subtype="section" n="3">
                            <p>neque multo post Caesar significatione per castella fumo facta, ut
                                erat superioris temporis consuetudo, deductis quibusdam cohortibus
                                ex praesidiis eodem venit. qui cognito detrimento cum
                                animadvertisset Pompeium extra munitiones egressum castra secundum
                                mare ut libere pabulari posset nec minus aditum navibus haberet,
                                commutata ratione belli, quoniam propositum non tenuerat, iuxta
                                Pompeium muniri iussit.</p>
                        </div>
                    </div>
                    <div type="textpart" subtype="chapter" n="66">
                        <div type="textpart" subtype="section" n="1">
                            <p>Qua perfecta munitione animadversum est ab speculatoribus Caesaris,
                                cohortes quasdam, quod instar legionis videretur, esse post silvam
                                et in vetera castra </p>
                        </div>

                        <div type="textpart" subtype="section" n="2">
                            <p>duci. castrorum hic situs erat: superioribus diebus nona Caesaris
                                legio cum se obiecisset Pompeianis copiis atque opere, ut
                                demonstravimus, circummuniret, castra eo loco </p>
                        </div>

                        <div type="textpart" subtype="section" n="3">
                            <p>posuit. haec silvam quandam contingebant neque longius </p>
                        </div>

                        <div type="textpart" subtype="section" n="4">
                            <p>a mari passibus <num>ccc</num> aberant. post mutato consilio
                                quibusdam de causis Caesar paulo ultra eum locum castra transtulit,
                                paucisque intermissis diebus eadem haec Pompeius occupaverat, et,
                                quod eo loco plures erat legiones habiturus, relicto interiore vallo
                                maiorem adiecerat munitionem.</p>
                        </div>

                        <div type="textpart" subtype="section" n="5">
                            <p>ita minora castra inclusa maioribus </p>
                        </div>

                        <div type="textpart" subtype="section" n="6">
                            <p>castelli atque arcis locum obtinebant. item ab angulo castrorum
                                sinistro munitionem ad flumen perduxerat circiter passus
                                    <num>cccc</num>, quo liberius ac sine periculo </p>
                        </div>

                        <div type="textpart" subtype="section" n="7">
                            <p>milites aquarentur. sed is quoque mutato consilio quibusdam de
                                causis, quas commemorari necesse non est, eo loco excesserat. ita
                                conplures dies manserant castra; munitiones quidem omnes integrae
                                erant.</p>
                        </div>
                    </div>
                    <div type="textpart" subtype="chapter" n="67">
                        <div type="textpart" subtype="section" n="1">
                            <p>Eo signa legionis lata speculatores Caesari renuntiarunt. hoc idem
                                visum ex superioribus quibusdam castellis confirmaverunt. is locus
                                aberat novis Pompei castris circiter passus quingentos.</p>
                        </div>

                        <div type="textpart" subtype="section" n="2">
                            <p>hanc legionem sperans Caesar se opprimere posse et cupiens eius diei
                                detrimentum sarcire reliquit in opere cohortes duas, </p>
                        </div>

                        <div type="textpart" subtype="section" n="3">
                            <p>quae speciem munitionis praeberent; ipse diverso itinere, quam potuit
                                occultissime, reliquas cohortes, numero <num>xxxiii</num>, in quibus
                                erat legio nona multis amissis centurionibus deminutoque militum
                                numero, ad legionem Pompei </p>
                        </div>

                        <div type="textpart" subtype="section" n="4">
                            <p>castraque minora duplici acie eduxit. neque eum prima opinio
                                fefellit. nam et pervenit, priusquam Pompeius sentire posset, et
                                tametsi erant munitiones castrorum magnae, tamen sinistro cornu, ubi
                                erat ipse, celeriter </p>
                        </div>

                        <div type="textpart" subtype="section" n="5">
                            <p>adgressus Pompeianos ex vallo deturbavit. erat obiectus portis
                                ericius. hic paulisper est pugnatum, cum inrumpere nostri
                                conarentur, illi castra defenderent, fortissimeque Tito Puleione,
                                cuius opera proditum exercitum </p>
                        </div>

                        <div type="textpart" subtype="section" n="6">
                            <p>C. Antonii demonstravimus, eo loco propugnante. sed tamen nostri
                                virtute vicerunt excisoque ericio primo in maiora castra, post etiam
                                in castellum, quod erat inclusum maioribus castris, inruperunt, quod
                                eo pulsa legio sese receperat; nonnullos ibi repugnantes
                                interfecerunt.</p>
                        </div>
                    </div>
                    <div type="textpart" subtype="chapter" n="68">
                        <div type="textpart" subtype="section" n="1">
                            <p>Sed fortuna, quae plurimum potest cum in reliquis rebus tum praecipue
                                in bello, parvis momentis magnas rerum commutationes efficit; ut tum
                                accidit. munitionem, quam pertinere a castris ad flumen supra </p>
                        </div>

                        <div type="textpart" subtype="section" n="2">
                            <p>demonstravimus, dextri Caesaris cornus cohortes ignorantia loci sunt
                                secutae, cum portam quaererent castrorumque eam munitionem esse
                                arbitrarentur.</p>
                        </div>

                        <div type="textpart" subtype="section" n="3">
                            <p>quod cum esset animadversum coniunctam esse flumini, prorutis
                                munitionibus defendente nullo transcenderunt, omnisque noster
                                equitatus eas cohortes est secutus.</p>
                        </div>
                    </div>
                    <div type="textpart" subtype="chapter" n="69">
                        <div type="textpart" subtype="section" n="1">
                            <p>Interim Pompeius hac satis longa interiecta mora et re nuntiata
                                    <num>v</num> legiones ab opere deductas subsidio suis duxit.
                                eodemque tempore equitatus eius nostris equitibus adpropinquabat, et
                                acies instructa a nostris, qui castra occupaverant, cernebatur,
                                omniaque sunt </p>
                        </div>

                        <div type="textpart" subtype="section" n="2">
                            <p>subito mutata. Pompeiana legio celeris spe subsidii confirmata ab
                                decumana porta resistere conabatur atque ultro in nostros impetum
                                faciebat. equitatus Caesaris, quod angusto itinere per aggeres
                                ascendebat, receptui </p>
                        </div>

                        <div type="textpart" subtype="section" n="3">
                            <p>suo timens initium fugae faciebat. dextrum cornu, quod erat a
                                sinistro seclusum, terrore equitum animadverso, ne intra munitionem
                                opprimeretur, ea parte, quam proruerat, sese recipiebat, ac plerique
                                ex his, ne in angustias inciderent, <num>x</num> pedum munitione se
                                in fossas praecipitabant, primisque oppressis reliqui per horum
                                corpora </p>
                        </div>

                        <div type="textpart" subtype="section" n="4">
                            <p>salutem sibi atque exitum pariebant. sinistro cornu milites cum ex
                                vallo Pompeium adesse et suos fugere cernerent, veriti ne angustiis
                                intercluderentur, cum extra et intus hostem haberent, eodem quo
                                venerant receptu sibi consulebant, omniaque erant tumultus timoris
                                fugae plena, adeo ut, cum Caesar signa fugientium manu prenderet et
                                consistere iuberet, alii dimissis equis eundem cursum confugerent,
                                alii ex metu etiam signa dimitterent, neque quisquam omnino
                                consisteret.</p>
                        </div>
                    </div>
                    <div type="textpart" subtype="chapter" n="70">
                        <div type="textpart" subtype="section" n="1">
                            <p>His tantis malis haec subsidia succurrebant, quominus omnis deleretur
                                exercitus, quod Pompeius insidias timens, credo quod haec praeter
                                spem acciderant eius qui paulo ante ex castris fugientis suos
                                conspexerat, munitionibus adpropinquare aliquamdiu non audebat,
                                equitesque eius angustiis atque his a Caesaris militibus occupatis,
                                ad insequendum tardabantur. ita parvae res magnum in utramque partem
                                momentum habuerunt. munitiones enim a castris ad flumen perductae
                                expugnatis iam castris Pompei prope iam expeditam Caesaris victoriam
                                interpellaverunt, eadem res celeritate insequentium tardata nostris
                                salutem attulit.</p>
                        </div>
                    </div>
                    <div type="textpart" subtype="chapter" n="71">
                        <div type="textpart" subtype="section" n="1">
                            <p>Duobus his unius diei proeliis Caesar desideravit milites
                                    <num>dcccclx</num> et notos equites Romanos Tuticanum Gallum,
                                senatoris filium, C. Felginatem Placentia, A. Granium Puteolis, M.
                                Sacrativirum Capua, tribunos militum quinque et centuriones
                                    <num>xxxii</num>.</p>
                        </div>

                        <div type="textpart" subtype="section" n="2">
                            <p>sed horum omnium pars magna in fossis munitionibusque et fluminis
                                ripis oppressa suorum in terrore ac fuga sine ullo vulnere interiit;
                                signaque sunt militaria amissa </p>
                        </div>

                        <div type="textpart" subtype="section" n="3">
                            <p><num>xxxii</num>. Pompeius eo proelio imperator est appellatus. hoc
                                nomen obtinuit atque ita se postea salutari passus, sed neque in
                                litteris adscribere est solitus, neque in fascibus insignia laureae
                                praetulit.</p>
                        </div>

                        <div type="textpart" subtype="section" n="4">
                            <p>at Labienus cum ab eo impetravisset, ut sibi captivos tradi iuberet,
                                omnis productos ostentationis, ut videbatur, causa, quo maior
                                perfugae fides haberetur, commilitones appellans et magna verborum
                                contumelia interrogans, solerentne veterani milites fugere, in
                                omnium conspectu interfecit.</p>
                        </div>
                    </div>
                    <div type="textpart" subtype="chapter" n="72">
                        <div type="textpart" subtype="section" n="1">
                            <p>His rebus tantum fiduciae ac spiritus Pompeianis accessit, ut non de
                                ratione belli cogitarent, sed vicisse iam sibi viderentur.</p>
                        </div>

                        <div type="textpart" subtype="section" n="2">
                            <p>non illi paucitatem nostrorum militum, non iniquitatem loci atque
                                angustias praeoccupatis castris et ancipitem terrorem intra extraque
                                munitiones, non abscisum in duas partes exercitum, cum altera alteri
                                auxilium ferre non posset, causae fuisse cogitabant.</p>
                        </div>

                        <div type="textpart" subtype="section" n="3">
                            <p>non ad haec addebant non ex concursu acri facto, non proelio
                                dimicatum, sibique ipsos multitudine atque angustiis maius attulisse
                                detrimentum quam ab hoste accepissent.</p>
                        </div>

                        <div type="textpart" subtype="section" n="4">
                            <p>non denique communis belli casus recordabantur, quam parvulae saepe
                                causae vel falsae suspicionis vel terroris repentini vel obiectae
                                religionis magna detrimenta intulissent, quotiens vel ducis vitio
                                vel culpa tribuni in exercitu esset offensum. sed proinde ac si
                                virtute vicissent neque ulla commutatio rerum posset accidere, per
                                orbem terrarum fama ac litteris victoriam eius diei concelebrabant.
                            </p>
                        </div>
                    </div>
                    <div type="textpart" subtype="chapter" n="73">
                        <div type="textpart" subtype="section" n="1">
                            <p>Caesar ab superioribus consiliis depulsus omnem sibi commutandam
                                belli rationem existimavit.</p>
                        </div>

                        <div type="textpart" subtype="section" n="2">
                            <p>itaque uno tempore praesidiis omnibus deductis et oppugnatione
                                dimissa coactoque in unum locum exercitu contionem apud milites
                                habuit hortatusque est, ne ea quae accidissent graviter ferrent,
                                neve his rebus terrerentur, multisque secundis proeliis unum
                                adversum et id mediocre opponerent.</p>
                        </div>

                        <div type="textpart" subtype="section" n="3">
                            <p>habendam fortunae gratiam, quod Italiam sine aliquo vulnere
                                cepissent, quod duas Hispanias bellicosissimorum hominum
                                peritissimis atque exercitatissimis ducibus pacavissent, quod
                                finitimas frumentariasque provincias in potestatem redegissent.
                                denique recordari debere, qua felicitate inter medias hostium
                                classes oppletis non solum portibus, sed etiam litoribus </p>
                        </div>

                        <div type="textpart" subtype="section" n="4">
                            <p>omnes incolumes essent transportati. si non omnia caderent secunda,
                                fortunam esse industria sublevandam. quod esset acceptum detrimenti,
                                cuiusvis potius quam suae culpae debere tribui.</p>
                        </div>

                        <div type="textpart" subtype="section" n="5">
                            <p>locum se aecum ad dimicandum dedisse, potitum se esse hostium
                                castris, expulisse ac superasse pugnantes. sed sive ipsorum
                                perturbatio sive error aliquis sive etiam fortuna partam iam
                                praesentemque victoriam interpellavisset, dandam omnibus operam, ut
                                acceptum incommodum virtute sarciretur.</p>
                        </div>

                        <div type="textpart" subtype="section" n="6">
                            <p>quod si esset factum, futurum ut detrimentum in bonum verteret, uti
                                ad Gergoviam accidisset, atque ei, qui ante dimicare timuissent,
                                ultro se proelio offerrent.</p>
                        </div>
                    </div>
                    <div type="textpart" subtype="chapter" n="74">
                        <div type="textpart" subtype="section" n="1">
                            <p>Hac habita contione nonnullos signiferos ignominia notavit ac loco
                                movit.</p>
                        </div>

                        <div type="textpart" subtype="section" n="2">
                            <p>exercitui quidem omni tantus incessit ex incommodo dolor tantumque
                                studium infamiae sarciendae, ut nemo aut tribuni aut centurionis
                                imperium desideraret et sibi quisque etiam poenae loco graviores
                                inponeret labores simulque omnes arderent cupiditate pugnandi, cum
                                superioris etiam ordinis nonnulli ratione permoti manendum eo loco
                                et rem proelio </p>
                        </div>

                        <div type="textpart" subtype="section" n="3">
                            <p>committendam existimarent. contra ea Caesar neque satis militibus
                                perterritis confidebat spatiumque interponendum ad recreandos animos
                                putabat, relictisque munitionibus magnopere rei frumentariae
                                timebat.</p>
                        </div>
                    </div>
                    <div type="textpart" subtype="chapter" n="75">
                        <div type="textpart" subtype="section" n="1">
                            <p>Itaque nulla interposita mora sauciorum modo et aegrorum habita
                                ratione impedimenta omnia silentio prima nocte ex castris Apolloniam
                                praemisit ac conquiescere ante iter confectum vetuit. his una legio
                                missa </p>
                        </div>

                        <div type="textpart" subtype="section" n="2">
                            <p>praesidio est. his explicitis rebus duas in castris legiones
                                retinuit, reliquas de quarta vigilia compluribus portis eductas
                                eodem itinere praemisit parvoque spatio intermisso, ut et militare
                                institutum servaretur et quam serissime eius profectio
                                cognosceretur, conclamari iussit, statimque egressus et novissimum
                                agmen consecutus celeriter ex conspectu castrorum discessit.</p>
                        </div>

                        <div type="textpart" subtype="section" n="3">
                            <p>neque vero Pompeius cognito consilio eius moram ullam ad insequendum
                                intulit, sed eadem spectans, si itinere impedito perterritos
                                deprehendere posset, exercitum e castris eduxit equitatumque
                                praemisit ad novissimum agmen demorandum, neque consequi potuit,
                                quod multum expedito itinere antecesserat Caesar.</p>
                        </div>

                        <div type="textpart" subtype="section" n="4">
                            <p>sed cum ventum esset ad flumen Genusum, quod ripis erat inpeditis,
                                consecutus equitatus novissimos proelio detinebat.</p>
                        </div>

                        <div type="textpart" subtype="section" n="5">
                            <p>huic suos Caesar equites opposuit expeditosque antesignanos admiscuit
                                    <num>cccc</num>, qui tantum profecerunt, ut equestri proelio
                                commisso pellerent omnes compluresque interficerent ipsique
                                incolumes se ad agmen reciperent.</p>
                        </div>
                    </div>
                    <div type="textpart" subtype="chapter" n="76">
                        <div type="textpart" subtype="section" n="1">
                            <p>Confecto iusto itinere eius diei quod proposuerat Caesar, traductoque
                                exercitu flumen Genusum veteribus suis castris contra Asparagium
                                consedit militesque omnes intra vallum castrorum continuit
                                equitatumque per causam pabulandi emissum confestim </p>
                        </div>

                        <div type="textpart" subtype="section" n="2">
                            <p>decumana porta in castra se recipere iussit. simili ratione Pompeius
                                confecto eius diei itinere in suis veteribus </p>
                        </div>

                        <div type="textpart" subtype="section" n="3">
                            <p>castris ad Asparagium consedit. eius milites, quod ab opere integris
                                munitionibus vacabant, alii lignandi pabulandique causa longius
                                progrediebantur, alii, quod subito consilium profectionis ceperant
                                magna parte impedimentorum et sarcinarum relicta ad haec repetenda
                                invitati propinquitate superiorum castrorum depositis </p>
                        </div>

                        <div type="textpart" subtype="section" n="4">
                            <p>in contubernio armis vallum relinquebant. quibus ad sequendum
                                impeditis, Caesar quod fore providerat, meridiano fere tempore signo
                                profectionis dato exercitum educit duplicatoque eius diei itinere
                                    <num>viii</num> milia passuum ex eo loco procedit. quod facere
                                Pompeius discessu militum non potuit.</p>
                        </div>
                    </div>
                    <div type="textpart" subtype="chapter" n="77">
                        <div type="textpart" subtype="section" n="1">
                            <p>Postero die Caesar similiter praemissis prima nocte impedimentis de
                                quarta vigilia ipse egreditur, ut siqua esset imposita dimicandi
                                necessitas, subitum casum expedito exercitu subiret. hoc idem
                                reliquis fecit </p>
                        </div>

                        <div type="textpart" subtype="section" n="2">
                            <p>diebus. quibus rebus perfectum est, ut altissimis fluminibus atque
                                impeditissimis itineribus nullum acciperet incommodum.</p>
                        </div>

                        <div type="textpart" subtype="section" n="3">
                            <p>Pompeius enim primi diei mora inlata et reliquorum dierum frustra
                                labore suscepto cum se magnis itineribus extenderet et praegressos
                                consequi cuperet, quarta die finem sequendi fecit atque aliud sibi
                                consilium capiendum existimavit.</p>
                        </div>
                    </div>
                    <div type="textpart" subtype="chapter" n="78">
                        <div type="textpart" subtype="section" n="1">
                            <p>Caesari ad saucios deponendos, stipendium exercitui dandum, socios
                                confirmandos, praesidium urbibus relinquendum necesse erat adire
                                Apolloniam.</p>
                        </div>

                        <div type="textpart" subtype="section" n="2">
                            <p>sed his rebus tantum temporis tribuit, quantum erat properanti
                                necesse. timens Domitio, ne adventu Pompei praeoccuparetur, ad eum
                                omni celeritate et studio incitatus ferebatur.</p>
                        </div>

                        <div type="textpart" subtype="section" n="3">
                            <p>totius autem rei consilium his rationibus explicabat, ut si Pompeius
                                eodem contenderet, abductum illum a mari atque ab iis copiis quas
                                Dyrrachii comparaverat, frumento ac commeatu abstractum pari
                                condicione belli secum decertare cogeret; si in Italiam transiret,
                                coniuncto exercitu cum Domitio per Illyricum Italiae subsidio
                                proficisceretur; si Apolloniam Oricumque obpugnare et se omni
                                maritima ora excludere conaretur, obsesso Scipione necessario </p>
                        </div>

                        <div type="textpart" subtype="section" n="4">
                            <p>illum suis auxilium ferre cogeret. itaque praemissis nuntiis ad Cn.
                                Domitium Caesar scripsit et quid fieri vellet ostendit praesidioque
                                Apolloniae cohortibus <num>iiii</num>, Lissi una, <num>iii</num>
                                Orici relictis quique erant ex vulneribus aegri depositis per Epirum
                                atque Athamaniam iter </p>
                        </div>

                        <div type="textpart" subtype="section" n="5">
                            <p>facere coepit. Pompeius quoque de Caesaris consilio coniectura
                                iudicans ad Scipionem properandum sibi existimabat, si Caesar iter
                                illo haberet, ut subsidium Scipioni ferret, si ab ora maritima
                                Oricoque discedere nollet, quod legiones equitatumque ex Italia
                                expectaret, ipse ut omnibus copiis Domitium adgrederetur.</p>
                        </div>
                    </div>
                    <div type="textpart" subtype="chapter" n="79">
                        <div type="textpart" subtype="section" n="1">
                            <p>His de causis uterque eorum celeritati studebat, et suis ut esset
                                auxilio, et ad opprimendos adversarios ne occasioni temporis
                                deesset.</p>
                        </div>

                        <div type="textpart" subtype="section" n="2">
                            <p>sed Caesarem Apollonia a derecto itinere averterat; Pompeius per
                                Candaviam iter in Macedoniam expeditum habebat.</p>
                        </div>

                        <div type="textpart" subtype="section" n="3">
                            <p>accessit etiam ex improviso aliud incommodum, quod Domitius cum dies
                                complures castris Scipionis castra collata habuisset, rei
                                frumentariae causa ab eo discesserat et Heracliam Senticam quae est
                                subiecta Candaviae, iter fecerat, ut ipsa fortuna illum obicere
                                Pompeio videretur. haec ad id tempus Caesar ignorabat.</p>
                        </div>

                        <div type="textpart" subtype="section" n="4">
                            <p>simul a Pompeio litteris per omnes provincias civitatesque dimissis
                                de proelio ad Dyrrachium facto elatius inflatiusque multo, quam res
                                erat gesta, fama percrebruerat pulsum fugere Caesarem paene omnibus
                                copiis amissis. haec itinera infesta reddiderat, haec </p>
                        </div>

                        <div type="textpart" subtype="section" n="5">
                            <p>civitates nonnullas ab eius amicitia avertebat. quibus accidit rebus,
                                ut pluribus dimissi itineribus a Caesare ad Domitium et a Domitio ad
                                Caesarem nulla ratione </p>
                        </div>

                        <div type="textpart" subtype="section" n="6">
                            <p>iter conficere possent. sed Allobroges, Roucilli atque Aeci
                                familiares, quos perfugisse ad Pompeium demonstravimus, conspicati
                                in itinere exploratores Domiti, seu pristina sua consuetudine, quod
                                una in Gallia bella gesserant, seu gloria elati, cuncta, ut erant
                                acta, exposuerunt et Caesaris profectionem, adventum Pompei </p>
                        </div>

                        <div type="textpart" subtype="section" n="7">
                            <p>docuerunt. a quibus Domitius certior factus vix <num>iiii</num>
                                horarum spatio antecedens hostium beneficio periculum vitavit et ad
                                Aeginium, quod est obiectum oppositumque Thessaliae, Caesari
                                venienti occurrit.</p>
                        </div>
                    </div>
                    <div type="textpart" subtype="chapter" n="80">
                        <div type="textpart" subtype="section" n="1">
                            <p>Coniuncto exercitu Caesar Gomphos pervenit, quod est oppidum primum
                                Thessaliae venientibus ab Epiro. quae gens paucis ante mensibus
                                ultro ad Caesarem legatos miserat, ut suis omnibus facultatibus
                                uteretur, praesidiumque ab eo militum petierat.</p>
                        </div>

                        <div type="textpart" subtype="section" n="2">
                            <p>sed eo fama iam praecurrerat, quam supra docuimus, de proelio
                                Dyrrachino, quod multis auxerat partibus.</p>
                        </div>

                        <div type="textpart" subtype="section" n="3">
                            <p>itaque Androsthenes, praetor Thessaliae, cum se victoriae Pompei
                                comitem esse mallet quam socium Caesaris in rebus adversis, omnem ex
                                agris multitudinem servorum ac liberorum in oppidum cogit portasque
                                praecludit et ad Scipionem Pompeiumque nuntios mittit, ut sibi
                                subsidio veniant: se confidere munitionibus oppidi, si celeriter
                                succurratur; longinquam oppugnat </p>
                        </div>

                        <div type="textpart" subtype="section" n="4">
                            <p>tionem sustinere non posse Scipio discessu exercituum ab Dyrrachio
                                cognito Larisam legiones adduxerat; </p>
                        </div>

                        <div type="textpart" subtype="section" n="5">
                            <p>Pompeius nondum Thessaliae adpropinquabat. Caesar castris munitis
                                scalas musculosque ad repentinam oppugnationem fieri et crates
                                parari iussit.</p>
                        </div>

                        <div type="textpart" subtype="section" n="6">
                            <p>quibus rebus effectis cohortatus milites docuit, quantum usum haberet
                                ad sublevandam omnium rerum inopiam potiri oppido pleno atque
                                opulento, simul reliquis civitatibus huius urbis exemplo inferre
                                terrorem et id fieri celeriter, priusquam auxilia concurrerent.</p>
                        </div>

                        <div type="textpart" subtype="section" n="7">
                            <p>itaque usus singulari militum studio eodem quo venerat die post horam
                                nonam oppidum altissimis moenibus oppugnare adgressus ante solis
                                occasum expugnavit et ad diripiendum militibus concessit statimque
                                ab oppido castra movit et Metropolim venit, sic ut nuntios expugnati
                                oppidi famamque antecederet.</p>
                        </div>
                    </div>
                    <div type="textpart" subtype="chapter" n="81">
                        <div type="textpart" subtype="section" n="1">
                            <p>Metropolitae primum eodem usi consilio, isdem permoti rumoribus
                                portas clauserunt murosque armatis compleverunt, sed postea casu
                                civitatis Gomphensis cognito ex captivis, quos Caesar ad murum
                                producendos </p>
                        </div>

                        <div type="textpart" subtype="section" n="2">
                            <p>curaverat, portas aperuerunt. quibus diligentissime conservatis,
                                collata fortuna Metropolitum cum casu Gomphensium nulla Thessaliae
                                fuit civitas praeter Larisaeos, qui magnis exercitibus Scipionis
                                tenebantur, quin Caesari parerent atque imperata facerent.</p>
                        </div>

                        <div type="textpart" subtype="section" n="3">
                            <p>ille idoneum locum in agris nactus, †quae prope iam matura
                                erant,† ibi adventum expectare Pompei eoque omnem belli
                                rationem conferre constituit.</p>
                        </div>
                    </div>
                    <div type="textpart" subtype="chapter" n="82">
                        <div type="textpart" subtype="section" n="1">
                            <p>Pompeius paucis post diebus in Thessaliam pervenit contionatusque
                                apud cunctum exercitum suis agit gratias, Scipionis milites
                                cohortatur, ut parta iam victoria praedae ac praemiorum velint esse
                                participes, receptisque omnibus in una castra legionibus suum cum
                                Scipione honorem partitur classicumque apud eum cani </p>
                        </div>

                        <div type="textpart" subtype="section" n="2">
                            <p>et alterum illi iubet praetorium tendi. auctis copiis Pompei
                                duobusque magnis exercitibus coniunctis pristina omnium confirmatur
                                opinio et spes victoriae augetur, adeo ut, quidquid intercederet
                                temporis, id morari reditum in Italiam videretur, et siquando quid
                                Pompeius tardius aut consideratius faceret, unius esse negotium
                                diei, sed illum delectari imperio et consulares praetoriosque
                                servorum habere numero dicerent.</p>
                        </div>

                        <div type="textpart" subtype="section" n="3">
                            <p>iamque inter se palam de imperiis ac de sacerdotiis contendebant in
                                annosque consulatum definiebant, alii domos bonaque eorum, </p>
                        </div>

                        <div type="textpart" subtype="section" n="4">
                            <p>qui in castris erant Caesaris, petebant; magnaque inter eos in
                                consilio fuit controversia, oporteretne Lucili Hirri, quod is a
                                Pompeio ad Parthos missus esset, proximis comitiis praetoriis
                                absentis rationem haberi, cum eius necessarii fidem implorarent
                                Pompei, praestaret, quod proficiscenti recepisset, ne per eius
                                auctoritatem deceptus videretur, reliqui, in labore pari ac periculo
                                ne unus omnes antecederet, recusarent.</p>
                        </div>
                    </div>
                    <div type="textpart" subtype="chapter" n="83">
                        <div type="textpart" subtype="section" n="1">
                            <p>Iam de sacerdotio Caesaris Domitius, Scipio Spintherque Lentulus
                                cotidianis contentionibus ad gravissimas verborum contumelias palam
                                descenderunt, cum Lentulus aetatis honorem ostentaret, Domitius
                                urbanam gratiam dignitatemque iactaret, Scipio adfinitate Pompei
                                confideret.</p>
                        </div>

                        <div type="textpart" subtype="section" n="2">
                            <p>postulavit etiam L. Afranium proditionis exercitus Acutius Rufus apud
                                Pompeium, quod gestum in Hispania diceret.</p>
                        </div>

                        <div type="textpart" subtype="section" n="3">
                            <p>et L. Domitius in consilio dixit placere sibi bello confecto ternas
                                tabellas dari ad iudicandum iis qui ordinis essent senatorii
                                belloque una cum ipsis interfuissent, sententiasque de singulis
                                ferrent, qui Romae remansissent quique intra praesidia Pompei
                                fuissent neque operam in re militari praestitissent: unam fore
                                tabellam, qui liberandos omni periculo censerent, alteram, qui
                                capitis damnarent, tertiam, qui pecunia multarent.</p>
                        </div>

                        <div type="textpart" subtype="section" n="4">
                            <p>postremo omnes aut de honoribus suis aut de praemiis pecuniae aut de
                                persequendis inimicitiis agebant, neque, quibus rationibus superare
                                possent, sed quemadmodum uti victoria deberent, cogitabant.</p>
                        </div>
                    </div>
                    <div type="textpart" subtype="chapter" n="84">
                        <div type="textpart" subtype="section" n="1">
                            <p>Re frumentaria praeparata confirmatisque militibus et satis longo
                                spatio temporis a Dyrrachinis proeliis intermisso, quo satis
                                perspectum habere militum animum videretur, temptandum existimavit,
                                quidnam Pompeius propositi aut voluntatis ad dimicandum haberet.
                            </p>
                        </div>

                        <div type="textpart" subtype="section" n="2">
                            <p>itaque exercitum ex castris eduxit aciemque instruxit, primum suis
                                locis pauloque a castris Pompei longius, continentibus vero diebus,
                                ut progrederetur a castris suis collibusque Pompeianis aciem
                                subiceret. quae res in dies confirmatiorem eius exercitum
                                efficiebat.</p>
                        </div>

                        <div type="textpart" subtype="section" n="3">
                            <p>superius tamen institutum in equitibus, quod demonstravimus,
                                servabat, ut quoniam numero multis partibus esset inferior,
                                adulescentes atque expeditos ex antesignanis † electis
                                milites ad pernicitatem† armis inter equites proeliari
                                iuberet, qui cotidiana consuetudine usum quoque eius generis
                                proeliorum perciperent.</p>
                        </div>

                        <div type="textpart" subtype="section" n="4">
                            <p>his erat rebus effectum, ut equitum mille etiam apertioribus locis
                                    <num>vii</num> milium Pompeianorum inpetum, cum adesset usus,
                                sustinere auderent, neque magnopere eorum multitudine terrerentur.
                            </p>
                        </div>

                        <div type="textpart" subtype="section" n="5">
                            <p>namque etiam per eos dies proelium secundum equestre fecit atque unum
                                Allobrogem ex duobus, quos perfugisse ad Pompeium supra docuimus,
                                cum quibusdam interfecit.</p>
                        </div>
                    </div>
                    <div type="textpart" subtype="chapter" n="85">
                        <div type="textpart" subtype="section" n="1">
                            <p>Pompeius, qui castra in colle habebat, ad infimas radices montis
                                aciem instruebat, semper, ut videbatur, expectans, si iniquis locis
                                Caesar se subiceret.</p>
                        </div>

                        <div type="textpart" subtype="section" n="2">
                            <p>Caesar nulla ratione ad pugnam elici posse Pompeium existimans hanc
                                sibi commodissimam belli rationem iudicavit, uti castra ex eo loco
                                moveret semperque esset in itineribus, haec spectans, ut movendis
                                castris pluribusque adeundis locis commodiore re frumentaria
                                uteretur, simulque in itinere ut aliquam occasionem dimicandi
                                nancisceretur et insolitum ad laborem Pompei exercitum cotidianis
                                itineribus defatigaret.</p>
                        </div>

                        <div type="textpart" subtype="section" n="3">
                            <p>his constitutis rebus, signo iam profectionis dato tabernaculisque
                                detensis animum adversum est paulo ante extra cotidianam
                                consuetudinem longius a vallo esse aciem Pompei progressam, ut non
                                iniquo loco posse dimicari videretur.</p>
                        </div>

                        <div type="textpart" subtype="section" n="4">
                            <p>tum Caesar apud suos, cum iam esset agmen in portis, 'differendum
                                est' inquit 'iter in praesentia nobis et de proelio cogitandum,
                                sicut semper depoposcimus. animo simus ad dimicandum parati; non
                                facile occasionem postea reperiemus.' confestimque expeditas copias
                                educit.</p>
                        </div>
                    </div>
                    <div type="textpart" subtype="chapter" n="86">
                        <div type="textpart" subtype="section" n="1">
                            <p>Pompeius quoque, ut postea cognitum est, suorum omnium hortatu
                                statuerat proelio decertare. namque etiam in consilio superioribus
                                diebus dixerat, priusquam concurrerent acies, fore uti exercitus
                                Caesaris pelleretur.</p>
                        </div>

                        <div type="textpart" subtype="section" n="2">
                            <p>id cum essent plerique admirati, 'scio me' inquit 'paene incredibilem
                                rem polliceri; sed rationem consilii mei accipite, quo firmiore
                                animo in proelium prodeatis.</p>
                        </div>

                        <div type="textpart" subtype="section" n="3">
                            <p>persuasi equitibus nostris, idque mihi facturos confirmaverunt, ut
                                cum propius sit accessum, dextrum Caesaris cornu ab latere aperto
                                adgrederentur et circumventa a tergo acie prius perturbatum
                                exercitum pellerent, quam a nobis telum in </p>
                        </div>

                        <div type="textpart" subtype="section" n="4">
                            <p>hostem iaceretur. ita sine periculo legionum et paene sine vulnere
                                bellum conficiemus. id autem difficile non </p>
                        </div>

                        <div type="textpart" subtype="section" n="5">
                            <p>est, cum tantum equitatu valeamus.' simul denuntiavit, ut essent
                                animo parati in posterum, et quoniam fieret dimicandi potestas, ut
                                saepe rogitavissent, ne suam neu reliquorum opinionem fallerent.
                            </p>
                        </div>
                    </div>
                    <div type="textpart" subtype="chapter" n="87">
                        <div type="textpart" subtype="section" n="1">
                            <p>Hunc Labienus excepit, ut, cum Caesaris copias despiceret, Pompei
                                consilium summis laudibus efferret, 'noli' inquit 'existimare,
                                Pompei, hunc esse exercitum, </p>
                        </div>

                        <div type="textpart" subtype="section" n="2">
                            <p>qui Galliam Germaniamque devicerit. omnibus interfui proeliis neque
                                temere incognitam rem pronuntio. perexigua pars illius exercitus
                                superest; magna pars deperiit, quod accidere tot proeliis fuit
                                necesse, multos autumni pestilentia in Italia consumpsit, multi
                                domum </p>
                        </div>

                        <div type="textpart" subtype="section" n="3">
                            <p>discesserunt, multi sunt relicti in continenti. an non exaudistis ex
                                iis qui per causam valetudinis remanserunt, </p>
                        </div>

                        <div type="textpart" subtype="section" n="4">
                            <p>cohortes esse Brundisii factas? hae copiae quas videtis, ex
                                dilectibus horum annorum in citeriore Gallia sunt refectae, et
                                plerique sunt ex coloniis Transpadanis. ac tamen, quod fuit roboris,
                                duobus proeliis Dyrrachinis </p>
                        </div>

                        <div type="textpart" subtype="section" n="5">
                            <p>interiit.' haec cum dixisset, iuravit se nisi victorem in castra non
                                reversurum, reliquosque ut idem facerent hortatus est.</p>
                        </div>

                        <div type="textpart" subtype="section" n="6">
                            <p>hoc laudans Pompeius idem iuravit; nec vero </p>
                        </div>

                        <div type="textpart" subtype="section" n="7">
                            <p>ex reliquis fuit quisquam qui iurare dubitaret. haec cum facta sunt
                                in consilio, magna spe et laetitia omnium discessum est; ac iam
                                animo victoriam praecipiebant, quod de re tanta et a tam perito
                                imperatore nihil frustra confirmari videbatur.</p>
                        </div>
                    </div>
                    <div type="textpart" subtype="chapter" n="88">
                        <div type="textpart" subtype="section" n="1">
                            <p>Caesar cum Pompei castris adpropinquasset, ad hunc modum aciem eius
                                instructam animum advertit: </p>
                        </div>

                        <div type="textpart" subtype="section" n="2">
                            <p>erant in sinistro cornu legiones duae traditae a Caesare initio
                                dissensionis ex senatus consulto; quarum una prima, altera tertia
                                appellabatur. in eo loco ipse erat </p>
                        </div>

                        <div type="textpart" subtype="section" n="3">
                            <p>Pompeius. mediam aciem Scipio cum legionibus Syriacis tenebat.
                                Ciliciensis legio coniuncta cum cohortibus Hispanis, quas traductas
                                ab Afranio docuimus, in dextro </p>
                        </div>

                        <div type="textpart" subtype="section" n="4">
                            <p>cornu erant collocatae. has firmissimas se habere Pompeius
                                existimabat. reliquas inter aciem mediam cornuaque interiecerat
                                numeroque cohortes <num>cx</num> expleverat.</p>
                        </div>

                        <div type="textpart" subtype="section" n="5">
                            <p>haec erant milia <num>xlv</num>, evocatorum circiter duo, quae ex
                                beneficiariis superiorum exercituum ad eum convenerant; quae tota
                                acie disperserat. reliquas cohortis <num>vii</num> castris
                                propinquisque castellis praesidio disposuerat.</p>
                        </div>

                        <div type="textpart" subtype="section" n="6">
                            <p>dextrum cornu eius rivus quidam impeditis ripis muniebat; quam ob
                                causam cunctum equitatum, sagittarios funditoresque omnes sinistro
                                cornu obiecerat.</p>
                        </div>
                    </div>
                    <div type="textpart" subtype="chapter" n="89">
                        <div type="textpart" subtype="section" n="1">
                            <p>Caesar superius institutum servans <num>x</num> legionem in dextro
                                cornu, nonam in sinistro collocaverat, tametsi erat Dyrrachinis
                                proeliis vehementer adtenuata, et huic sic adiunxit octavam, ut
                                paene unam ex duabus efficeret, </p>
                        </div>

                        <div type="textpart" subtype="section" n="2">
                            <p>atque alteram alteri praesidio esse iusserat. cohortes in acie
                                    <num>lxxx</num> constitutas habebat, quae summa erat milium </p>
                        </div>

                        <div type="textpart" subtype="section" n="3">
                            <p><num>xxii</num>; cohortes <num>vii</num> castris praesidio
                                reliquerat. sinistro cornu Antonium, dextro P. Sullam, mediae acie
                                Cn. Domitium praeposuerat. ipse contra Pompeium constitit.</p>
                        </div>

                        <div type="textpart" subtype="section" n="4">
                            <p>simul iis rebus animadversis, quas demonstravimus, timens ne a
                                multitudine equitum dextrum cornu circumveniretur, celeriter ex
                                tertia acie singulas cohortes detraxit atque ex his quartam
                                instituit equitatuique opposuit, et quid fieri vellet ostendit,
                                monuitque eius diei </p>
                        </div>

                        <div type="textpart" subtype="section" n="5">
                            <p>victoriam in earum cohortium virtute constare. simul tertiae aciei
                                totique exercitui imperavit, ne iniussu suo concurrerent; se cum id
                                fieri vellet, vexillo signum daturum.</p>
                        </div>
                    </div>
                    <div type="textpart" subtype="chapter" n="90">
                        <div type="textpart" subtype="section" n="1">
                            <p>Exercitum cum militari more ad pugnam cohortaretur suaque in eum
                                perpetui temporis officia praedicaret, in primis commemoravit
                                testibus se militibus uti posse, quanto studio pacem petisset, quae
                                per Vatinium in colloquiis, quae per Aulum Clodium cum Scipione
                                egisset, quibus modis ad Oricum cum Libone de mittendis legatis
                                contendisset.</p>
                        </div>

                        <div type="textpart" subtype="section" n="2">
                            <p>neque se umquam abuti militum sanguine neque rem publicam alterutro
                                exercitu </p>
                        </div>

                        <div type="textpart" subtype="section" n="3">
                            <p>privare voluisse. hac habita oratione exposcentibus militibus et
                                studio pugnae ardentibus tuba signum dedit.</p>
                        </div>
                    </div>
                    <div type="textpart" subtype="chapter" n="91">
                        <div type="textpart" subtype="section" n="1">
                            <p>Erat Crastinus evocatus in exercitu Caesaris, qui superiore anno apud
                                eum primum pilum in legione <num>x</num>
                            </p>
                        </div>

                        <div type="textpart" subtype="section" n="2">
                            <p>duxerat, vir singulari virtute. hic signo dato 'sequimini me' inquit
                                'manipulares mei qui fuistis, et vestro imperatori, quam
                                constituistis, operam date. unum hoc proelium superest; quo confecto
                                et ille suam dignitatem et nos </p>
                        </div>

                        <div type="textpart" subtype="section" n="3">
                            <p>nostram libertatem recuperabimus.' simul respiciens Caesarem 'faciam'
                                inquit 'hodie, imperator, ut aut vivo </p>
                        </div>

                        <div type="textpart" subtype="section" n="4">
                            <p>mihi aut mortuo gratias agas.' haec cum dixisset, primus ex dextro
                                cornu procucurrit atque eum electi milites circiter <num>cxx</num>
                                voluntarii eiusdem centuriae sunt prosecuti.</p>
                        </div>
                    </div>
                    <div type="textpart" subtype="chapter" n="92">
                        <div type="textpart" subtype="section" n="1">
                            <p>Inter duas acies tantum erat relictum spatii, ut satis esset ad
                                concursum utriusque exercitus.</p>
                        </div>

                        <div type="textpart" subtype="section" n="2">
                            <p>sed Pompeius suis praedixerat, ut Caesaris impetum exciperent neve se
                                loco moverent aciemque eius distrahi paterentur; idque admonitu C.
                                Triari fecisse dicebatur, ut primus excursus visque militum
                                infringeretur aciesque distenderetur, atque in suis ordinibus
                                dispositi dispersos adorirentur; </p>
                        </div>

                        <div type="textpart" subtype="section" n="3">
                            <p>leviusque casura pila sperabat in loco retentis militibus, quam si
                                ipsi immissis telis occurrissent, simul fore ut duplicato cursu
                                Caesaris milites exanimarentur </p>
                        </div>

                        <div type="textpart" subtype="section" n="4">
                            <p>et lassitudine conficerentur. quod nobis quidem nulla ratione factum
                                a Pompeio videtur, propterea quod est quaedam animi incitatio atque
                                alacritas naturaliter innata </p>
                        </div>

                        <div type="textpart" subtype="section" n="5">
                            <p>omnibus, quae studio pugnae incenditur. hanc non reprimere, sed
                                augere imperatores debent; neque frustra antiquitus institutum est,
                                ut signa undique concinerent clamoremque universi tollerent; quibus
                                rebus et hostes terreri et suos incitari existimaverunt.</p>
                        </div>
                    </div>
                    <div type="textpart" subtype="chapter" n="93">
                        <div type="textpart" subtype="section" n="1">
                            <p>Sed nostri milites dato signo cum infestis pilis procucurrissent
                                atque animum advertissent non concurri a Pompeianis, usu periti ac
                                superioribus pugnis exercitati sua sponte cursum represserunt et ad
                                medium fere spatium constiterunt, ne consumptis viribus
                                adpropinquarent, parvoque intermisso temporis spatio ac rursus
                                renovato cursu pila miserunt, celeriterque, ut erat praeceptum a
                                Caesare, gladios strinxerunt.</p>
                        </div>

                        <div type="textpart" subtype="section" n="2">
                            <p>neque vero Pompeiani huic rei defuerunt. nam et tela missa exceperunt
                                et impetum legionum tulerunt et ordines conservaverunt </p>
                        </div>

                        <div type="textpart" subtype="section" n="3">
                            <p>pilisque missis ad gladios redierunt. eodem tempore equites ab
                                sinistro Pompei cornu, ut erat imperatum, universi procucurrerunt,
                                omnisque multitudo sagittariorum </p>
                        </div>

                        <div type="textpart" subtype="section" n="4">
                            <p>se profudit. quorum impetum noster equitatus non tulit, sed paulum
                                loco motus cessit, equitesque Pompei hoc acrius instare et se
                                turmatim explicare aciemque nostram </p>
                        </div>

                        <div type="textpart" subtype="section" n="5">
                            <p>a latere aperto circumire coeperunt. quod ubi Caesar animum advertit,
                                quartae aciei, quam instituerat sex </p>
                        </div>

                        <div type="textpart" subtype="section" n="6">
                            <p>cohortium numero, dedit signum. illae celeriter procucurrerunt
                                infestisque signis tanta vi in Pompei equites impetum fecerunt, ut
                                eorum nemo consisteret, omnesque conversi non solum loco excederent,
                                sed protinus incitati </p>
                        </div>

                        <div type="textpart" subtype="section" n="7">
                            <p>fuga montes altissimos peterent. quibus submotis omnes sagittarii
                                funditoresque destituti inermes sine praesidio </p>
                        </div>

                        <div type="textpart" subtype="section" n="8">
                            <p>interfecti sunt. eodem impetu cohortes sinistrum cornu pugnantibus
                                etiamtum ac resistentibus in acie Pompeianis circumierunt eosque a
                                tergo sunt adorti.</p>
                        </div>
                    </div>
                    <div type="textpart" subtype="chapter" n="94">
                        <div type="textpart" subtype="section" n="1">
                            <p>Eodem tempore tertiam aciem Caesar quae quieta fuerat et se ad id
                                tempus loco tenuerat, procurrere iussit.</p>
                        </div>

                        <div type="textpart" subtype="section" n="2">
                            <p>ita cum recentes atque integri defessis successissent, alii autem a
                                tergo adorirentur, sustinere Pompeiani non potuerunt atque universi
                                terga verterunt.</p>
                        </div>

                        <div type="textpart" subtype="section" n="3">
                            <p>neque vero Caesarem fefellit quin ab iis cohortibus, quae contra
                                equitatum in quarta acie collocatae essent, initium victoriae
                                oriretur, ut ipse in cohortandis militibus pronuntiaverat.</p>
                        </div>

                        <div type="textpart" subtype="section" n="4">
                            <p>ab his enim primum equitatus est pulsus, ab isdem factae caedes
                                sagittariorum ac funditorum, ab isdem acies Pompeiana a sinistra
                                parte erat circumita atque initium fugae factum.</p>
                        </div>

                        <div type="textpart" subtype="section" n="5">
                            <p>sed Pompeius ut equitatum suum pulsum vidit atque eam partem, cui
                                maxime confidebat, perterritam animum advertit, aliis diffisus acie
                                excessit protinusque se in castra equo contulit, et iis
                                centurionibus, quos in statione ad praetoriam portam posuerat,
                                clare, ut milites exaudirent, 'tuemini' inquit 'castra et defendite
                                diligenter, siquid durius acciderit. ego reliquas portas circumeo et
                                castrorum praesidia confirmo.' </p>
                        </div>

                        <div type="textpart" subtype="section" n="6">
                            <p>haec cum dixisset, se in praetorium contulit summae rei diffidens et
                                tamen eventum expectans.</p>
                        </div>
                    </div>
                    <div type="textpart" subtype="chapter" n="95">
                        <div type="textpart" subtype="section" n="1">
                            <p>Caesar Pompeianis ex fuga intra vallum conpulsis nullum spatium
                                perterritis dari oportere existimans milites cohortatus est, ut
                                beneficio fortunae uterentur castraque oppugnarent.</p>
                        </div>

                        <div type="textpart" subtype="section" n="2">
                            <p>qui etsi magno aestu fatigati  — nam ad meridiem res erat
                                perducta — tamen ad omnem laborem animo parati imperio
                                paruerunt.</p>
                        </div>

                        <div type="textpart" subtype="section" n="3">
                            <p>castra a cohortibus, quae ibi praesidio erant relictae, industrie
                                defendebantur, multo etiam acrius a Thracibus barbarisque auxiliis.
                            </p>
                        </div>

                        <div type="textpart" subtype="section" n="4">
                            <p>nam qui acie refugerant milites, et animo perterriti et lassitudine
                                confecti, missis plerique armis signisque militaribus magis de
                                reliqua fuga quam de castrorum </p>
                        </div>

                        <div type="textpart" subtype="section" n="5">
                            <p>defensione cogitabant. neque vero diutius, qui in vallo constiterant,
                                multitudinem telorum sustinere potuerunt, sed confecti vulneribus
                                locum reliquerunt, protinusque omnes ducibus usi centurionibus
                                tribunisque militum in altissimos montis, qui ad castra pertinebant,
                                confugerunt.</p>
                        </div>
                    </div>
                    <div type="textpart" subtype="chapter" n="96">
                        <div type="textpart" subtype="section" n="1">
                            <p>In castris Pompei videre licuit trichilas structas, magnum argenti
                                pondus expositum, recentibus caespitibus tabernacula constrata, Luci
                                etiam Lentuli et nonnullorum tabernacula protecta hedera multaque
                                praeterea, quae nimiam luxuriem et victoriae fiduciam designarent,
                                ut facile existimari posset nihil eos de eventu eius diei timuisse,
                                qui non necessarias conquirerent voluptates. at hi miserrimo ac
                                patientissimo exercitu Caesaris luxuriem obiciebant, cui semper
                                omnia ad necessarium usum defuissent.</p>
                        </div>

                        <div type="textpart" subtype="section" n="3">
                            <p>Pompeius, iam cum intra vallum nostri versarentur, equum nactus
                                detractis insignibus imperatoriis decumana porta se ex castris
                                eiecit protinusque equo citato Larisam contendit.</p>
                        </div>

                        <div type="textpart" subtype="section" n="4">
                            <p>neque ibi constitit, sed eadem celeritate paucos suos ex fuga nactus
                                nocturno itinere non intermisso comitatu equitum <num>xxx</num> ad
                                mare pervenit navemque frumentariam conscendit, saepe, ut dicebatur,
                                querens tantum se opinionem fefellisse, ut a quo genere hominum
                                victoriam sperasset, ab eo initio fugae facto paene proditus
                                videretur.</p>
                        </div>
                    </div>
                    <div type="textpart" subtype="chapter" n="97">
                        <div type="textpart" subtype="section" n="1">
                            <p>Caesar castris potitus a militibus contendit, ne in praeda occupati
                                reliqui negotii gerendi facultatem </p>
                        </div>

                        <div type="textpart" subtype="section" n="2">
                            <p>dimitterent. qua re impetrata montem opere circummunire instituit.
                                Pompeiani, quod is mons erat sine aqua, diffisi ei loco relicto
                                monte universi iugis eius </p>
                        </div>

                        <div type="textpart" subtype="section" n="3">
                            <p>Larisam versus recipere coeperunt. qua re animadversa Caesar copias
                                suas divisit partemque legionum in castris Pompei remanere iussit,
                                partem in sua castra remisit, <num>iiii</num> secum legiones duxit
                                commodioreque itinere Pompeianis occurrere coepit et progressus
                                milia passuum <num>vi</num> aciem instruxit.</p>
                        </div>

                        <div type="textpart" subtype="section" n="4">
                            <p>qua re animadversa Pompeiani in quodam monte constiterunt. hunc
                                montem flumen subluebat. Caesar milites cohortatus, etsi totius diei
                                continenti labore erant confecti noxque iam suberat, tamen munitione
                                flumen a monte seclusit, ne noctu aquari Pompeiani possent.</p>
                        </div>

                        <div type="textpart" subtype="section" n="5">
                            <p>quo perfecto opere illi de deditione missis legatis agere coeperunt.
                                pauci ordinis senatorii, qui se cum iis coniunxerant, nocte fuga
                                salutem petiverunt.</p>
                        </div>
                    </div>
                    <div type="textpart" subtype="chapter" n="98">
                        <div type="textpart" subtype="section" n="1">
                            <p>Caesar prima luce omnes eos, qui in monte consederant, ex
                                superioribus locis in planitiem descendere </p>
                        </div>

                        <div type="textpart" subtype="section" n="2">
                            <p>atque arma proicere iussit. quod ubi sine recusatione fecerunt
                                passisque palmis proiecti ad terram flentes ab eo salutem
                                petiverunt, consolatus consurgere iussit et pauca apud eos de
                                lenitate sua locutus, quo minore essent timore, omnes conservavit
                                militibusque suis commendavit, nequi eorum violaretur, neuquid sui
                                desiderarent.</p>
                        </div>

                        <div type="textpart" subtype="section" n="3">
                            <p>hac adhibita diligentia ex castris sibi legiones alias occurrere et
                                eas quas secum duxerat, invicem requiescere atque in castra reverti
                                iussit eodemque die Larisam pervenit.</p>
                        </div>
                    </div>
                    <div type="textpart" subtype="chapter" n="99">
                        <div type="textpart" subtype="section" n="1">
                            <p>In eo proelio non amplius ducentos milites desideravit, sed
                                centuriones fortes viros circiter <num>xxx</num>
                            </p>
                        </div>

                        <div type="textpart" subtype="section" n="2">
                            <p>amisit. interfectus est etiam fortissime pugnans Crastinus, cuius
                                mentionem supra fecimus, gladio in os </p>
                        </div>

                        <div type="textpart" subtype="section" n="3">
                            <p>adversum coniecto. neque id fuit falsum, quod ille in pugnam
                                proficiscens dixerat. sic enim Caesar existimabat eo proelio
                                excellentissimam virtutem Crastini fuisse optimeque eum de se
                                meritum iudicabat.</p>
                        </div>

                        <div type="textpart" subtype="section" n="4">
                            <p>ex Pompeiano exercitu circiter milia <num>xv</num> cecidisse
                                videbantur, sed in deditionem venerunt amplius milia
                                    <num>xxiiii</num> — namque etiam cohortes, quae praesidio in
                                castellis fuerant, sese Sullae dediderunt — multi praeterea in
                                finitimas civitates refugerunt, signaque militaria ex proelio ad
                                Caesarem sunt relata <num>clxxx</num> et aquilae <num>viiii</num>.
                            </p>
                        </div>

                        <div type="textpart" subtype="section" n="5">
                            <p>L. Domitius ex castris in montem refugiens, cum vires eum lassitudine
                                defecissent, ab equitibus est interfectus.</p>
                        </div>
                    </div>
                    <div type="textpart" subtype="chapter" n="100">
                        <div type="textpart" subtype="section" n="1">
                            <p>Eodem tempore D. Laelius cum classe ad Brundisium venit eademque
                                ratione, qua factum a Libone antea demonstravimus, insulam obiectam
                                portui Brundisino tenuit.</p>
                        </div>

                        <div type="textpart" subtype="section" n="2">
                            <p>similiter Vatinius, qui Brundisio praeerat, tectis instructisque
                                scaphis elicuit naves Laelianas atque ex his longius productam unam
                                quinqueremem et minores duas in angustiis portus cepit, itemque per
                                equites dispositos aqua prohibere classiarios instituit.</p>
                        </div>

                        <div type="textpart" subtype="section" n="3">
                            <p>sed Laelius tempore anni commodiore usus ad navigandum onerariis
                                navibus Corcyra Dyrrachioque aquam suis subportabat neque a
                                proposito deterrebatur neque ante proelium in Thessalia factum
                                cognitum aut ignominia amissarum navium aut necessariarum rerum
                                inopia ex portu insulaque expelli potuit.</p>
                        </div>
                    </div>
                    <div type="textpart" subtype="chapter" n="101">
                        <div type="textpart" subtype="section" n="1">
                            <p>Isdem fere temporibus Cassius cum classe Syrorum et Phoenicum et
                                Cilicum in Siciliam venit, et cum esset Caesaris classis divisa in
                                duas partes, dimidiae parti praeesset P. Sulpicius praetor Vibone ad
                                fretum, dimidiae M. Pomponius ad Messanam, prius Cassius ad Messanam
                                navibus advolavit, quam Pomponius de eius adventu cognosceret, </p>
                        </div>

                        <div type="textpart" subtype="section" n="2">
                            <p>perturbatumque eum nactus nullis custodiis neque ordinibus certis,
                                magno vento et secundo conpletas onerarias naves taeda et pice et
                                stuppa reliquisque rebus, quae sunt ad incendia, in Pomponianam
                                classem immisit atque omnes naves incendit <num>xxxv</num>, e quibus
                                erant <num>xx</num> constratae.</p>
                        </div>

                        <div type="textpart" subtype="section" n="3">
                            <p>tantusque eo facto timor incessit, ut cum esset legio praesidio
                                Messanae, vix oppidum defenderetur, et nisi eo ipso tempore quidam
                                nuntii de Caesaris victoria per dispositos equites essent allati,
                                existimabant plerique futurum fuisse, uti amitteretur.</p>
                        </div>

                        <div type="textpart" subtype="section" n="4">
                            <p>sed opportunissime nuntiis allatis oppidum fuit defensum; Cassiusque
                                ad Sulpicianam inde classem profectus est Vibonem, adplicatisque
                                nostri ad terram navibus propter eundem timorem pari atque antea
                                ratione <del>egerunt; Cassius</del> secundum nanctus ventum
                                onerarias naves <del>circiter <num>xl</num>
                                </del> praeparatas ad incendium immisit, et flamma ab utroque cornu
                                comprensa naves sunt conbustae quinque.</p>
                        </div>

                        <div type="textpart" subtype="section" n="5">
                            <p>cumque ignis magnitudine venti latius serperet, milites, qui ex
                                veteribus legionibus erant relicti praesidio navibus ex numero
                                aegrorum, </p>
                        </div>

                        <div type="textpart" subtype="section" n="6">
                            <p>ignominiam non tulerunt, sed sua sponte naves conscenderunt et a
                                terra solverunt impetuque facto in Cassianam classem quinqueremes
                                duas, in quarum altera erat Cassius, ceperunt, sed Cassius exceptus
                                scapha refugit; praeterea duae sunt depressae triremes.</p>
                        </div>

                        <div type="textpart" subtype="section" n="7">
                            <p>neque multo post de proelio facto in Thessalia cognitum est, ut ipsis
                                Pompeianis fides fieret; nam ante id tempus fingi a legatis
                                amicisque Caesaris arbitrabantur. quibus rebus cognitis ex his locis
                                Cassius cum classe discessit.</p>
                        </div>
                    </div>
                    <div type="textpart" subtype="chapter" n="102">
                        <div type="textpart" subtype="section" n="1">
                            <p>Caesar omnibus rebus relictis persequendum sibi Pompeium existimavit,
                                quascumque in partes se ex fuga recepisset, ne rursus copias
                                comparare alias et bellum renovare posset, et quantumcumque itineris
                                equitatu efficere poterat, cotidie progrediebatur legionemque unam
                                minoribus itineribus subsequi iussit.</p>
                        </div>

                        <div type="textpart" subtype="section" n="2">
                            <p>erat edictum Pompei nomine Amphipoli propositum, uti omnes eius
                                provinciae iuniores, Graeci civesque </p>
                        </div>

                        <div type="textpart" subtype="section" n="3">
                            <p>Romani, iurandi causa convenirent. sed utrum avertendae suspicionis
                                causa Pompeius proposuisset, ut quam diutissime longioris fugae
                                consilium occultaret, an novis dilectibus, si nemo premeret,
                                Macedoniam </p>
                        </div>

                        <div type="textpart" subtype="section" n="4">
                            <p>tenere conaretur, existimari non poterat. ipse ad ancoram una nocte
                                constitit et vocatis ad se Amphipoli hospitibus et pecunia ad
                                necessarios sumptus conrogata cognitoque Caesaris adventu ex eo loco
                                discessit </p>
                        </div>

                        <div type="textpart" subtype="section" n="5">
                            <p>et Mytilenas paucis diebus venit. biduum tempestate retentus
                                navibusque aliis additis actuariis in Ciliciam atque inde Cyprum
                                pervenit.</p>
                        </div>

                        <div type="textpart" subtype="section" n="6">
                            <p>ibi cognoscit consensu omnium Antiochensium civiumque Romanorum, qui
                                illic negotiarentur arcem captam esse excludendi sui causa
                                nuntiosque dimissos ad eos, qui se ex fuga in finitimas civitates
                                recepisse dicerentur, ne Antiochiam adirent; id si fecissent, magno
                                eorum capitis periculo futurum.</p>
                        </div>

                        <div type="textpart" subtype="section" n="7">
                            <p>idem hoc L. Lentulo, qui superiore anno consul fuerat, et P. Lentulo
                                consulari ac nonnullis aliis acciderat Rhodi; qui cum ex fuga
                                Pompeium sequerentur atque in insulam venissent, oppido ac portu
                                recepti non erant missisque ad eos nuntiis ut ex his locis
                                discederent, contra voluntatem suam naves solverant.</p>
                        </div>

                        <div type="textpart" subtype="section" n="8">
                            <p>iamque de Caesaris adventu fama ad civitates perferebatur.</p>
                        </div>
                    </div>
                    <div type="textpart" subtype="chapter" n="103">
                        <div type="textpart" subtype="section" n="1">
                            <p>Quibus cognitis rebus Pompeius deposito adeundae Syriae consilio
                                pecunia societatibus sublata et a quibusdam privatis sumpta et aeris
                                magno pondere ad militarem usum in naves imposito duobusque milibus
                                hominum armatis, partim quos ex familiis societatum delegerat,
                                partim a negotiatoribus coegerat, quosque ex suis quisque ad hanc
                                rem idoneos existimabat, Pelusium pervenit.</p>
                        </div>

                        <div type="textpart" subtype="section" n="2">
                            <p>ibi casu rex erat Ptolomaeus, puer aetate, magnis copiis cum sorore
                                Cleopatra bellum gerens, quam paucis ante mensibus per suos
                                propinquos atque amicos regno expulerat; castraque Cleopatrae non
                                longo spatio ab eius castris distabant.</p>
                        </div>

                        <div type="textpart" subtype="section" n="3">
                            <p>ad eum Pompeius misit, ut pro hospitio atque amicitia patris
                                Alexandria reciperetur atque illius opibus in calamitate tegeretur.
                            </p>
                        </div>

                        <div type="textpart" subtype="section" n="4">
                            <p>sed qui ab eo missi erant, confecto legationis officio liberius cum
                                militibus regis colloqui coeperunt eosque hortari, ut suum officium
                                Pompeio praestarent neve eius fortunam despicerent.</p>
                        </div>

                        <div type="textpart" subtype="section" n="5">
                            <p>in hoc erant numero complures Pompei milites, quos ex eius exercitu
                                acceptos in Syria Gabinius Alexandriam traduxerat belloque confecto
                                apud Ptolomaeum, patrem pueri, reliquerat.</p>
                        </div>
                    </div>
                    <div type="textpart" subtype="chapter" n="104">
                        <div type="textpart" subtype="section" n="1">
                            <p>His tum cognitis rebus amici regis, qui propter aetatem eius in
                                procuratione erant regni, sive timore adducti, ut postea
                                praedicabant, sollicitato exercitu regio, ne Pompeius Alexandriam
                                Aegyptumque occuparet, sive despecta eius fortuna, ut plerumque in
                                calamitate ex amicis inimici exsistunt, iis qui erant ab eo missi,
                                palam liberaliter responderunt eumque ad </p>
                        </div>

                        <div type="textpart" subtype="section" n="2">
                            <p>regem venire iusserunt; ipsi clam consilio inito Achillam, praefectum
                                regium, singulari hominem audacia, et L. Septimium tribunum militum
                                ad interficiendum </p>
                        </div>

                        <div type="textpart" subtype="section" n="3">
                            <p>Pompeium miserunt. ab his liberaliter ipse appellatus et quadam
                                notitia Septimi perductus, quod bello praedonum apud eum ordinem
                                duxerat, naviculam parvulam conscendit cum paucis suis; ibi ab
                                Achilla et Septimio interficitur. item L. Lentulus comprehenditur ab
                                rege et in custodia necatur.</p>
                        </div>
                    </div>
                    <div type="textpart" subtype="chapter" n="105">
                        <div type="textpart" subtype="section" n="1">
                            <p>Caesar cum in Asiam venisset, reperiebat T. Ampium conatum esse
                                pecunias tollere Epheso ex fano Dianae eiusque rei causa senatores
                                omnes ex provincia evocavisse, ut his testibus in summam pecuniae
                                uteretur, sed interpellatum adventu Caesaris profugisse.</p>
                        </div>

                        <div type="textpart" subtype="section" n="2">
                            <p>ita duobus temporibus Ephesiae pecuniae </p>
                        </div>

                        <div type="textpart" subtype="section" n="3">
                            <p>Caesar auxilium tulit. item constabat Elide in templo Minervae
                                repetitis atque enumeratis diebus, quo die proelium secundum Caesar
                                fecisset, simulacrum Victoriae, quod ante ipsam Minervam collocatum
                                esset et ante ad simulacrum Minervae spectavisset, ad valvas se
                                templi limenque convertisse.</p>
                        </div>

                        <div type="textpart" subtype="section" n="4">
                            <p>eodemque die Antiochiae in Syria bis tantus exercitus clamor et
                                signorum sonus exauditus est, ut in muris armata civitas
                                discurreret.</p>
                        </div>

                        <div type="textpart" subtype="section" n="5">
                            <p>hoc idem Ptolomaide accidit. Pergamique in occultis ac reconditis
                                templi, quo praeter sacerdotes adire fas non est, quae Graeci adyta
                                appellant, tympana sonuerunt.</p>
                        </div>

                        <div type="textpart" subtype="section" n="6">
                            <p>item Trallibus in templo Victoriae, ubi Caesaris statuam
                                consecraverant, palma per eos dies †in tecto† inter
                                coagmenta lapidum ex pavimento exstitisse ostendebatur.</p>
                        </div>
                    </div>
                    <div type="textpart" subtype="chapter" n="106">
                        <div type="textpart" subtype="section" n="1">
                            <p>Caesar paucos dies in Asia moratus cum audisset Pompeium Cypri visum,
                                coniectans eum Aegyptum iter habere propter necessitudines regni
                                reliquasque eius loci opportunitates cum legione una, quam se ex
                                Thessalia sequi iusserat, et altera, quam ex Achaia a Q. Fufio
                                legato evocaverat, equitibusque <num>dccc</num> et navibus longis
                                Rhodiis <num>x</num> et Asiaticis paucis </p>
                        </div>

                        <div type="textpart" subtype="section" n="2">
                            <p>Alexandriam pervenit. in his erant legionariorum milia tria
                                    <num>cc</num>; reliqui vulneribus ex proeliis et labore ac
                                magnitudine itineris confecti consequi non potuerant.</p>
                        </div>

                        <div type="textpart" subtype="section" n="3">
                            <p>sed Caesar confisus fama rerum gestarum infirmis auxiliis proficisci
                                non dubitaverat aeque omnem sibi </p>
                        </div>

                        <div type="textpart" subtype="section" n="4">
                            <p>locum tutum fore existimans. Alexandriae de Pompei morte cognoscit
                                atque ibi primum e navi egrediens clamorem militum audit, quos rex
                                in oppido praesidii causa reliquerat, et concursum ad se fieri
                                videt, quod fasces anteferrentur. in hoc omnis multitudo maiestatem
                                regiam minui praedicabat.</p>
                        </div>

                        <div type="textpart" subtype="section" n="5">
                            <p>hoc sedato tumultu crebrae continuis diebus ex concursu multitudinis
                                concitationes fiebant conpluresque milites in viis urbis omnibus
                                partibus interficiebantur.</p>
                        </div>
                    </div>
                    <div type="textpart" subtype="chapter" n="107">
                        <div type="textpart" subtype="section" n="1">
                            <p>Quibus rebus animadversis legiones sibi alias ex Asia adduci iussit,
                                quas ex Pompeianis militibus confecerat. ipse enim necessario
                                etesiis tenebatur, qui navigantibus Alexandria flant adversissimi
                                venti.</p>
                        </div>

                        <div type="textpart" subtype="section" n="2">
                            <p>interim controversias regum ad populum Romanum et ad se, quod esset
                                consul, pertinere existimans, atque eo magis officio suo convenire,
                                quod superiore consulatu cum patre Ptolomaeo ex lege et senatus
                                consulto societas erat facta, ostendit sibi placere regem Ptolomaeum
                                atque eius sororem Cleopatram exercitus, quos haberent, dimittere et
                                de controversiis iure apud se potius quam inter se armis disceptare.
                            </p>
                        </div>
                    </div>
                    <div type="textpart" subtype="chapter" n="108">
                        <div type="textpart" subtype="section" n="1">
                            <p>Erat in procuratione regni propter aetatem pueri nutricius eius,
                                eunuchus nomine Pothinus. is primum inter suos queri atque indignari
                                coepit regem ad </p>
                        </div>

                        <div type="textpart" subtype="section" n="2">
                            <p>causam dicendam evocari; deinde adiutores quosdam consilii sui
                                nanctus ex regis amicis exercitum a Pelusio clam Alexandriam
                                evocavit atque eundem Achillam, </p>
                        </div>

                        <div type="textpart" subtype="section" n="3">
                            <p>cuius supra meminimus, omnibus copiis praefecit. hunc incitatum suis
                                et regis inflatum pollicitationibus, quae fieri vellet, litteris
                                nuntiisque edocuit.</p>
                        </div>

                        <div type="textpart" subtype="section" n="4">
                            <p>in testamento Ptolomaei patris heredes erant scripti ex duobus filiis
                                maior et ex duabus filiabus ea quae aetate antecedebat.</p>
                        </div>

                        <div type="textpart" subtype="section" n="5">
                            <p>haec uti fierent, per omnes deos perque foedera quae Romae fecisset,
                                eodem testamento Ptolomaeus populum Romanum obtestabatur.</p>
                        </div>

                        <div type="textpart" subtype="section" n="6">
                            <p>tabulae testamenti unae per legatos eius Romam erant allatae, ut in
                                aerario ponerentur — hae cum propter publicas occupationes poni
                                non potuissent, apud Pompeium sunt depositae — , alterae eodem
                                exemplo relictae atque obsignatae Alexandriae proferebantur.</p>
                        </div>
                    </div>
                    <div type="textpart" subtype="chapter" n="109">
                        <div type="textpart" subtype="section" n="1">
                            <p>De his rebus cum ageretur apud Caesarem, isque maxime vellet pro
                                communi amico atque arbitro controversias regum componere, subito
                                exercitus regius </p>
                        </div>

                        <div type="textpart" subtype="section" n="2">
                            <p>equitatusque omnis venire Alexandriam nuntiatur. Caesaris copiae
                                nequaquam erant tantae, ut eis, extra oppidum si esset dimicandum,
                                confideret. relinquebatur, ut se suis locis oppido teneret
                                consiliumque Achillae </p>
                        </div>

                        <div type="textpart" subtype="section" n="3">
                            <p>cognosceret. milites tamen omnes in armis esse iussit regemque
                                hortatus est, ut ex suis necessariis, quos haberet maximae
                                auctoritatis, legatos ad Achillam mitteret et, quid esset suae
                                voluntatis, ostenderet.</p>
                        </div>

                        <div type="textpart" subtype="section" n="4">
                            <p>a quo missi Dioscorides et Serapion, qui ambo legati Romae fuerant
                                magnamque apud patrem Ptolomaeum auctoritatem habuerant, ad Achillan
                                pervenerunt.</p>
                        </div>

                        <div type="textpart" subtype="section" n="5">
                            <p>quos ille, cum in conspectum eius venissent, priusquam audiret aut,
                                cuius rei causa missi essent, cognosceret, corripi atque interfici
                                iussit; quorum alter accepto vulnere occupatus </p>
                        </div>

                        <div type="textpart" subtype="section" n="6">
                            <p>per suos pro occiso sublatus, alter interfectus est. quo facto, regem
                                ut in sua potestate haberet, Caesar effecit, magnam regium nomen
                                apud suos auctoritatem habere existimans, et ut potius privato
                                paucorum et latronum quam regio consilio susceptum bellum videretur.
                            </p>
                        </div>
                    </div>
                    <div type="textpart" subtype="chapter" n="110">
                        <div type="textpart" subtype="section" n="1">
                            <p>Erant cum Achilla eae copiae, ut neque numero neque genere hominum
                                neque usu rei militaris </p>
                        </div>

                        <div type="textpart" subtype="section" n="2">
                            <p>contemnendae viderentur. milia enim <num>xx</num> in armis habebat.
                                haec constabant ex Gabinianis militibus, qui iam in consuetudinem
                                Alexandrinae vitae ac licentiae venerant et nomen disciplinamque
                                populi Romani dedidicerant uxoresque duxerant, ex quibus plerique
                                liberos </p>
                        </div>

                        <div type="textpart" subtype="section" n="3">
                            <p>habebant. huc accedebant collecti ex praedonibus latronibusque Syriae
                                Ciliciaeque provinciae finitimarumque regionum. multi praeterea
                                capitis damnati exulesque </p>
                        </div>

                        <div type="textpart" subtype="section" n="4">
                            <p>convenerant. fugitivis omnibus nostris certus erat Alexandriae
                                receptus certaque vitae condicio, ut dato nomine militum essent
                                numero. quorum siquis a domino prehenderetur, consensu militum
                                eripiebatur, qui vim suorum, quod in simili culpa versabantur, ipsi
                                pro suo periculo defendebant.</p>
                        </div>

                        <div type="textpart" subtype="section" n="5">
                            <p>hi regum amicos ad mortem deposcere, hi bona locupletum diripere,
                                stipendii augendi causa regis domum obsidere, regno expellere alios,
                                alios arcessere vetere quodam Alexandrini exercitus instituto </p>
                        </div>

                        <div type="textpart" subtype="section" n="6">
                            <p>consuerant. erant praeterea equitum milia duo. inveteraverant hi
                                omnes compluribus Alexandriae bellis, Ptolomaeum patrem in regnum
                                reduxerant, Bibuli filios duos interfecerant, bella cum Aegyptiis
                                gesserant. hinc usum rei militaris habebant.</p>
                        </div>
                    </div>
                    <div type="textpart" subtype="chapter" n="111">
                        <div type="textpart" subtype="section" n="1">
                            <p>His copiis fidens Achillas paucitatemque militum Caesaris despiciens
                                occupabat Alexandriam praeter eam oppidi partem, quam Caesar cum
                                militibus tenebat, primo impetu domum eius inrumpere conatus. sed
                                Caesar dispositis per vias cohortibus impetum eius </p>
                        </div>

                        <div type="textpart" subtype="section" n="2">
                            <p>sustinuit. eodemque tempore pugnatum est ad portum, </p>
                        </div>

                        <div type="textpart" subtype="section" n="3">
                            <p>ac longe maximam ea res adtulit dimicationem. simul enim diductis
                                copiis pluribus viis pugnabatur, et magna multitudine navis longas
                                occupare hostes conabantur. quarum erant <num>l</num> auxilio missae
                                ad Pompeium proelioque in Thessalia facto domum redierant,
                                quadriremes omnes et quinqueremes aptae instructaeque omnibus rebus
                                ad navigandum, praeter has <num>xxii</num>, quae praesidii causa
                            </p>
                        </div>

                        <div type="textpart" subtype="section" n="4">
                            <p>Alexandriae esse consueverant, constratae omnes. quas si
                                occupavissent, classe Caesari erepta portum ac mare totum in sua
                                potestate haberent, commeatu auxiliisque </p>
                        </div>

                        <div type="textpart" subtype="section" n="5">
                            <p>Caesarem prohiberent. itaque tanta est contentione actum, quanta agi
                                debuit, cum illi celerem in ea re </p>
                        </div>

                        <div type="textpart" subtype="section" n="6">
                            <p>victoriam, hi salutem suam consistere viderent. sed rem obtinuit
                                Caesar omnesque eas naves et reliquas, quae erant in navalibus,
                                incendit, quod tam late tueri parva manu non poterat, confestimque
                                ad Pharum navibus milites exposuit.</p>
                        </div>
                    </div>
                    <div type="textpart" subtype="chapter" n="112">
                        <div type="textpart" subtype="section" n="1">
                            <p>Pharus est in insula turris magna altitudine, mirificis operibus
                                extructa; quae nomen ab insula </p>
                        </div>

                        <div type="textpart" subtype="section" n="2">
                            <p>cepit. haec insula obiecta Alexandriae portum efficit; sed a
                                superioribus regibus in longitudinem passuum <num>dcccc</num> in
                                mare iactis molibus angusto itinere et ponte </p>
                        </div>

                        <div type="textpart" subtype="section" n="3">
                            <p>cum oppido coniungitur. in hac sunt insula domicilia Aegyptiorum et
                                vicus oppidi magnitudine; quaeque ubique naves imprudentia aut
                                tempestate paulum suo cursu decesserunt, has more praedonum diripere
                                consuerunt.</p>
                        </div>

                        <div type="textpart" subtype="section" n="4">
                            <p>iis autem invitis, a quibus Pharos tenetur, non potest esse propter
                                angustias navibus introitus in </p>
                        </div>

                        <div type="textpart" subtype="section" n="5">
                            <p>portum. hoc tum veritus Caesar hostibus in pugna occupatis
                                militibusque expositis Pharon prehendit atque ibi praesidium posuit.
                            </p>
                        </div>

                        <div type="textpart" subtype="section" n="6">
                            <p>quibus est rebus effectum, ut tuto frumentum auxiliaque navibus ad
                                eum subportari possent. dimisit enim circum omnes propinquas
                                provincias atque inde auxilia evocavit.</p>
                        </div>

                        <div type="textpart" subtype="section" n="7">
                            <p>reliquis oppidi partibus sic est pugnatum ut aequo proelio
                                discederetur et neutri pellerentur — id efficiebant angustiae
                                loci — paucisque utrimque interfectis Caesar loca maxime
                                necessaria conplexus noctu praemuniit.</p>
                        </div>

                        <div type="textpart" subtype="section" n="8">
                            <p>in eo tractu oppidi pars erat regiae exigua, in quam ipse habitandi
                                causa initio erat inductus, et theatrum coniunctum domui, quod arcis
                                tenebat locum aditusque habebat ad portum et ad regia navalia.</p>
                        </div>

                        <div type="textpart" subtype="section" n="9">
                            <p>has munitiones insequentibus auxit diebus, ut pro muro obiectas haberet neu dimicare invitus cogeretur.</p>
                        </div>

                        <div type="textpart" subtype="section" n="10">
                            <p>interim filia minor Ptolomaei regis vacuam possessionem regni sperans
                                ad Achillam sese ex regia traiecit </p>
                        </div>

                        <div type="textpart" subtype="section" n="11">
                            <p>unaque bellum administrare coepit. sed celeriter est inter eos de
                                principatu controversia orta, quae res apud milites largitiones
                                auxit; magnis enim iacturis sibi quisque eorum animos conciliabat.
                            </p>
                        </div>

                        <div type="textpart" subtype="section" n="12">
                            <p>haec dum apud hostes geruntur, Pothinus, nutricius pueri et
                                procurator regni, in parte Caesaris, cum ad Achillam nuntios
                                mitteret hortareturque, ne negotio desisteret neve animo deficeret,
                                indicatis deprehensisque internuntiis a Caesare est interfectus.
                                haec initia belli Alexandrini fuerunt.</p>
                        </div>
                    </div>
                </div>



            </div>
        </body>
    </text>
</TEI>
