<?xml version="1.0" encoding="UTF-8"?>
<?xml-model href="http://www.stoa.org/epidoc/schema/latest/tei-epidoc.rng" schematypens="http://relaxng.org/ns/structure/1.0"?>
<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Dialogus de Oratoribus</title>
        <author>Cornelius Tacitus</author>

        <sponsor>Perseus Project, Tufts University</sponsor>
        <principal>Gregory Crane</principal>
        <respStmt>
          <resp>Prepared under the supervision of</resp>
          <name>Bridget Almas</name>
          <name>Lisa Cerrato</name>
          <name>David Smith</name>
        </respStmt>
        <funder n="org:Tufts">Tufts University</funder>
      </titleStmt>
      <extent/>
      <publicationStmt>
        <publisher>Trustees of Tufts Universities</publisher>
        <pubPlace>Medford, MA</pubPlace>
        <authority>Perseus Project</authority>
        <date type="release">2001-03-12</date>
      </publicationStmt>
      <sourceDesc>
        <bibl>
          <title>Opera Minora</title>
          <author>Cornelius Tacitus</author>
          <editor role="editor">Henry Furneaux</editor>
          <publisher>Clarendon Press</publisher>
          <pubPlace>Oxford</pubPlace>
          <date>1900</date>
        </bibl>
      </sourceDesc>
    </fileDesc>

    <encodingDesc>
      <editorialDecl>
        <quotation marks="none"/>
      </editorialDecl>
      <refsDecl n="CTS">
        <cRefPattern matchPattern="(\w+).(\w+)"
          replacementPattern="#xpath(/tei:TEI/tei:text/tei:body/tei:div/tei:div[@n='$1']/tei:div[@n='$2'])"
          n="section">
          <p>This pointer pattern extracts section</p>
        </cRefPattern>
        <cRefPattern matchPattern="(\w+)"
          replacementPattern="#xpath(/tei:TEI/tei:text/tei:body/tei:div/tei:div[@n='$1'])"
          n="chapter">
          <p>This pointer pattern extracts section</p>
        </cRefPattern>
      </refsDecl>
    </encodingDesc>

    <profileDesc>
      <langUsage>
        <language ident="lat">Latin</language>
        <language ident="grc">Greek</language>
      </langUsage>
    </profileDesc>

    <revisionDesc>
      <change when="2021-01-31" who="Thibault ClÃ©rice">Epidoc + Capitains</change>
    </revisionDesc>

  </teiHeader>

  <text>
    <body>
      <div type="edition" xml:lang="lat" n="urn:cts:phi1351.phi003.perseus-lat1">
        <head>Dialogus de Oratoribus</head>

        <div type="textpart" subtype="chapter" n="1">
          <div type="textpart" subtype="section" n="1">
            <p>Saepe ex me requiris, Iuste Fabi, cur, cum priora saecula tot eminentium oratorum
              ingeniis gloriaque floruerint, nostra potissimum aetas deserta et laude eloquentiae
              orbata vix nomen ipsum oratoris retineat; neque enim ita appellamus nisi antiquos,
              horum autem temporum diserti causidici et advocati et patroni et quidvis potius quam
              oratores vocantur. </p>
          </div>

          <div type="textpart" subtype="section" n="2">
            <p> cui percontationi tuae respondere et tam magnae quaestionis pondus excipere, ut aut
              de ingeniis nostris male existimandum <add>sit</add>, si idem adsequi non possumus,
              aut de iudiciis, si nolumus, vix hercule auderem, si mihi mea sententia proferenda ac
              non disertissimorum, ut nostris temporibus, hominum sermo repetendus esset, quos
              eandem hanc quaestionem pertractantis iuvenis admodum audivi. </p>
          </div>

          <div type="textpart" subtype="section" n="3">
            <p> ita non ingenio, sed memoria et recordatione opus est, ut quae a praestantissimis
              viris et excogitata subtiliter et dicta graviter accepi, cum singuli diversas sed
              probabilis causas adferrent, dum formam sui quisque et animi et ingenii redderent,
              isdem nunc numeris isdemque rationibus persequar, servato ordine disputationis. </p>
          </div>

          <div type="textpart" subtype="section" n="4">
            <p> neque enim defuit qui diversam quoque partem susciperet, ac multum vexata et inrisa
              vetustate nostrorum temporum eloquentiam antiquorum ingeniis anteferret. </p>
          </div>
        </div>
        <div type="textpart" subtype="chapter" n="2">
          <div type="textpart" subtype="section" n="1">
            <p>Nam postero die quam Curiatius Maternus Catonem recitaverat, cum offendisse potentium
              animos diceretur, tamquam in eo tragoediae argumento sui oblitus tantum Catonem
              cogitasset, eaque de re per urbem frequens sermo haberetur, venerunt ad eum Marcus
              Aper et Iulius Secundus, celeberrima tum ingenia fori nostri, quos ego utrosque non
              modo in iudiciis studiose audiebam, sed domi quoque et in publico adsectabar mira
              studiorum cupiditate et quodam ardore iuvenili, ut fabulas quoque eorum et
              disputationes et arcana semotae dictionis penitus exciperem, quamvis maligne plerique
              opinarentur, nec Secundo promptum esse sermonem et Aprum ingenio potius et vi naturae
              quam </p>
          </div>

          <div type="textpart" subtype="section" n="2">
            <p> institutione et litteris famam eloquentiae consecutum. nam et Secundo purus et
              pressus et, in quantum satis erat, profluens sermo non defuit, et Aper omni eruditione
              imbutus contemnebat potius litteras quam nesciebat, tamquam maiorem industriae et
              laboris gloriam habiturus, si ingenium eius nullis alienarum artium adminiculis inniti
              videretur. </p>
          </div>
        </div>
        <div type="textpart" subtype="chapter" n="3">
          <div type="textpart" subtype="section" n="1">
            <p>Igitur ut intravimus cubiculum Materni, sedentem ipsum<add>que</add>, quem pridie
              recitaverat librum, inter manus habentem deprehendimus. </p>
          </div>

          <div type="textpart" subtype="section" n="2">
            <p/>
            <p>Tum Secundus 'nihilne te' inquit, 'Materne, fabulae malignorum terrent, quo minus
              offensas Catonis tui ames? an ideo librum istum adprehendisti, ut diligentius
              retractares, et sublatis si qua pravae interpretationi materiam dederunt, emitteres
              Catonem non quidem meliorem, sed tamen securiorem?' </p>
          </div>

          <div type="textpart" subtype="section" n="3">
            <p/>
            <p>Tum ille 'leges' inquit 'quid Maternus sibi debuerit, et adgnosces quae audisti. quod
              si qua omisit Cato, sequenti recitatione Thyestes dicet; hanc enim tragoediam disposui
              iam et intra me ipse formavi. atque ideo maturare libri huius editionem festino, ut
              dimissa priore cura novae cogitationi toto pectore incumbam.' </p>
          </div>

          <div type="textpart" subtype="section" n="4">
            <p/>
            <p>'Adeo te tragoediae istae non satiant,' inquit Aper 'quo minus omissis orationum et
              causarum studiis omne tempus modo circa Medeam, ecce nunc circa Thyestem consumas, cum
              te tot amicorum causae, tot coloniarum et municipiorum clientelae in forum vocent,
              quibus vix suffeceris, etiam si non novum tibi ipse negotium importasses,
                <add>ut</add> Domitium et Catonem, id est nostras quoque historias et Romana nomina
              Graeculorum fabulis adgregares.' </p>
          </div>
        </div>
        <div type="textpart" subtype="chapter" n="4">
          <div type="textpart" subtype="section" n="1">
            <p>Et Maternus: 'perturbarer hac tua severitate, nisi frequens et assidua nobis
              contentio iam prope in consuetudinem vertisset. nam nec tu agitare et insequi poetas
              intermittis, et ego, cui desidiam advocationum obicis, cotidianum hoc patrocinium
              defendendae adversus te poeticae exerceo. </p>
          </div>

          <div type="textpart" subtype="section" n="2">
            <p> quo laetor magis oblatum nobis iudicem, qui me vel in futurum vetet versus facere,
              vel, quod iam pridem opto, sua quoque auctoritate compellat, ut omissis forensium
              causarum angustiis, in quibus mihi satis superque sudatum est, sanctiorem illam et
              augustiorem eloquentiam colam.' </p>
          </div>
        </div>
        <div type="textpart" subtype="chapter" n="5">
          <div type="textpart" subtype="section" n="1">
            <p>'Ego vero' inquit Secundus, 'antequam me iudicem Aper recuset, faciam quod probi et
              moderati iudices solent, ut in iis cognitionibus <add>se</add> excusent, in quibus
              manifestum est </p>
          </div>

          <div type="textpart" subtype="section" n="2">
            <p> alteram apud eos partem gratia praevalere. quis enim nescit neminem mihi
              coniunctiorem esse et usu amicitiae et assiduitate contubernii quam Saleium Bassum,
              cum optimum virum tum absolutissimum poetam? porro si poetica accusatur, non alium
              video reum locupletiorem.' </p>
          </div>

          <div type="textpart" subtype="section" n="3">
            <p/>
            <p>'Securus sit' inquit Aper 'et Saleius Bassus et quisquis alius studium poeticae et
              carminum gloriam fovet, cum causas agere non possit. ego enim, quatenus arbitrum litis
              huius inveni, non patiar Maternum societate plurium defendi, sed ipsum solum apud eos
              arguam, quod natus ad eloquentiam virilem et oratoriam, qua parere simul et tueri
              amicitias, adsciscere necessitudines, complecti provincias possit, omittit studium,
              quo non aliud in civitate nostra vel ad utilitatem fructuosius <add>vel ad voluptatem
                dulcius</add> vel ad dignitatem amplius vel ad urbis famam pulchrius vel ad totius
              imperii atque omnium gentium notitiam inlustrius excogitari potest. </p>
          </div>

          <div type="textpart" subtype="section" n="4">
            <p> nam si ad utilitatem vitae omnia consilia factaque nostra derigenda sunt, quid est
              tutius quam eam exercere artem, qua semper armatus praesidium amicis, opem alienis,
              salutem periclitantibus, invidis vero et inimicis metum et terrorem ultro feras, ipse
              securus et velut quadam </p>
          </div>

          <div type="textpart" subtype="section" n="5">
            <p> perpetua potentia ac potestate munitus? cuius vis et utilitas rebus prospere
              fluentibus aliorum perfugio et tutela intellegitur: sin proprium periculum increpuit,
              non hercule lorica et gladius in acie firmius munimentum quam reo et periclitanti
              eloquentia, praesidium simul ac telum, quo propugnare pariter et incessere sive in
              iudicio sive in senatu sive apud </p>
          </div>

          <div type="textpart" subtype="section" n="6">
            <p> principem possis. quid aliud infestis patribus nuper Eprius Marcellus quam
              eloquentiam suam opposuit? qua accinctus et minax disertam quidem, sed inexercitatam
              et eius modi certaminum rudem Helvidii sapientiam elusit. plura de utilitate non dico,
              cui parti minime contra dicturum Maternum meum arbitror. </p>
          </div>
        </div>
        <div type="textpart" subtype="chapter" n="6">
          <div type="textpart" subtype="section" n="1">
            <p>Ad voluptatem oratoriae eloquentiae transeo, cuius iucunditas non uno aliquo momento,
              sed omnibus prope diebus </p>
          </div>

          <div type="textpart" subtype="section" n="2">
            <p> ac prope omnibus horis contingit. quid enim dulcius libero et ingenuo animo et ad
              voluptates honestas nato quam videre plenam semper et frequentem domum suam concursu
              splendidissimorum hominum? idque scire non pecuniae, non orbitati, non officii
              alicuius administrationi, sed sibi ipsi dari? ipsos quin immo orbos et locupletes et
              potentis venire plerumque ad iuvenem et pauperem, ut aut </p>
          </div>

          <div type="textpart" subtype="section" n="3">
            <p> sua aut amicorum discrimina commendent. ullane tanta ingentium opum ac magnae
              potentiae voluptas quam spectare homines veteres et senes et totius orbis gratia
              subnixos in summa rerum omnium abundantia confitentis, id quod </p>
          </div>

          <div type="textpart" subtype="section" n="4">
            <p> optimum sit se non habere? iam vero qui togatorum comitatus et egressus! quae in
              publico species! quae in iudiciis veneratio! quod illud gaudium consurgendi
              adsistendique inter tacentis et in unum conversos! coire populum et circumfundi coram
              et accipere adfectum, quemcumque orator </p>
          </div>

          <div type="textpart" subtype="section" n="5">
            <p> induerit! vulgata dicentium gaudia et imperitorum quoque oculis exposita percenseo:
              illa secretiora et tantum ipsis orantibus nota maiora sunt. sive accuratam
              meditatamque profert orationem, est quoddam sicut ipsius dictionis, ita gaudii pondus
              et constantia; sive novam et recentem curam non sine aliqua trepidatione animi
              attulerit, ipsa sollicitudo </p>
          </div>

          <div type="textpart" subtype="section" n="6">
            <p> commendat eventum et lenocinatur voluptati. sed extemporalis audaciae atque ipsius
              temeritatis vel praecipua iucunditas est; nam in ingenio quoque, sicut in agro,
              quamquam alia diu serantur atque elaborentur, gratiora tamen quae sua sponte
              nascuntur. </p>
          </div>
        </div>
        <div type="textpart" subtype="chapter" n="7">
          <div type="textpart" subtype="section" n="1">
            <p>Equidem, ut de me ipso fatear, non eum diem laetiorem egi, quo mihi latus clavus
              oblatus est, vel quo homo novus et in civitate minime favorabili natus quaesturam aut
              tribunatum aut praeturam accepi, quam eos, quibus mihi pro mediocritate huius
              quantulaecumque in dicendo facultatis aut reum prospere defendere aut apud centumviros
              causam aliquam feliciter orare aut apud principem ipsos illos libertos et procuratores
              principum tueri et defendere datur. </p>
          </div>

          <div type="textpart" subtype="section" n="2">
            <p> tum mihi supra tribunatus et praeturas et consulatus ascendere videor, tum habere
              quod, si non in alio oritur, nec </p>
          </div>

          <div type="textpart" subtype="section" n="3">
            <p> codicillis datur nec cum gratia venit. quid? fama et laus cuius artis cum oratorum
              gloria comparanda est? quid? non inlustres sunt in urbe non solum apud negotiosos et
              rebus intentos, sed etiam apud iuvenes vacuos et adulescentis, </p>
          </div>

          <div type="textpart" subtype="section" n="4">
            <p> quibus modo recta indoles est et bona spes sui? quorum nomina prius parentes liberis
              suis ingerunt? quos saepius vulgus quoque imperitum et tunicatus hic populus
              transeuntis nomine vocat et digito demonstrat? advenae quoque et peregrini iam in
              municipiis et coloniis suis auditos, cum primum urbem attigerunt, requirunt ac velut
              adgnoscere concupiscunt. </p>
          </div>
        </div>
        <div type="textpart" subtype="chapter" n="8">
          <div type="textpart" subtype="section" n="1">
            <p>Ausim contendere Marcellum hunc Eprium, de quo modo locutus sum, et Crispum Vibium
              (libentius enim novis et recentibus quam remotis et oblitteratis exemplis utor) non
              minores esse in extremis partibus terrarum quam </p>
          </div>

          <div type="textpart" subtype="section" n="2">
            <p> Capuae aut Vercellis, ubi nati dicuntur. nec hoc illis alterius <add>bis,
                alterius</add> ter milies sestertium praestat, quamquam ad has ipsas opes possunt
              videri eloquentiae beneficio venisse, <add>sed</add> ipsa eloquentia; cuius numen et
              caelestis vis multa quidem omnibus saeculis exempla edidit, ad quam usque fortunam
              homines ingenii viribus pervenerint, sed haec, ut supra dixi, proxima et quae non
              auditu cognoscenda, </p>
          </div>

          <div type="textpart" subtype="section" n="3">
            <p> sed oculis spectanda haberemus. nam quo sordidius et abiectius nati sunt quoque
              notabilior paupertas et angustiae rerum nascentis eos circumsteterunt, eo clariora et
              ad demonstrandam oratoriae eloquentiae utilitatem inlustriora exempla sunt, quod sine
              commendatione natalium, sine substantia facultatum, neuter moribus egregius, alter
              habitu quoque corporis contemptus, per multos iam annos potentissimi sunt civitatis
              ac, donec libuit, principes fori, nunc principes in Caesaris amicitia agunt feruntque
              cuncta atque ab ipso principe cum quadam reverentia diliguntur, quia Vespasianus,
              venerabilis senex et patientissimus veri, bene intellegit ceteros quidem amicos suos
              iis niti, quae ab ipso acceperint quaeque ipsis accumulare et in alios congerere
              promptum sit, Marcellum autem et Crispum attulisse ad amicitiam suam quod non a
              principe acceperint nec accipi possit. </p>
          </div>

          <div type="textpart" subtype="section" n="4">
            <p> minimum inter tot ac tanta locum obtinent imagines ac tituli et statuae, quae neque
              ipsa tamen negleguntur, tam hercule quam divitiae et opes, quas facilius invenies qui
              vituperet quam qui fastidiat. his igitur et honoribus et ornamentis et facultatibus
              refertas domos eorum videmus, qui se ab ineunte adulescentia causis forensibus et
              oratorio studio dederunt. </p>
          </div>
        </div>
        <div type="textpart" subtype="chapter" n="9">
          <div type="textpart" subtype="section" n="1">
            <p>Nam carmina et versus, quibus totam vitam Maternus insumere optat (inde enim omnis
              fluxit oratio), neque dignitatem ullam auctoribus suis conciliant neque utilitates
              alunt; voluptatem autem brevem, laudem inanem et infructuosam </p>
          </div>

          <div type="textpart" subtype="section" n="2">
            <p> consequuntur. licet haec ipsa et quae deinceps dicturus sum aures tuae, Materne,
              respuant, cui bono est, si apud te Agamemnon aut Iason diserte loquitur? quis ideo
              domum defensus et tibi obligatus redit? quis Saleium nostrum, egregium poetam vel, si
              hoc honorificentius est, praeclarissimum vatem, deducit aut salutat aut prosequitur?
            </p>
          </div>

          <div type="textpart" subtype="section" n="3">
            <p> nempe si amicus eius, si propinquus, si denique ipse in aliquod negotium inciderit,
              ad hunc Secundum recurret aut ad te, Materne, non quia poeta es, neque ut pro eo
              versus facias; hi enim Basso domi nascuntur, pulchri quidem et iucundi, quorum tamen
              hic exitus est, ut cum toto anno, per omnes dies, magna noctium parte unum librum
              excudit et elucubravit, rogare ultro et ambire cogatur, ut sint qui dignentur audire,
              et ne id quidem gratis; nam et domum mutuatur et auditorium exstruit et subsellia
              conducit et libellos dispergit. </p>
          </div>

          <div type="textpart" subtype="section" n="4">
            <p> et ut beatissimus recitationem eius eventus prosequatur, omnis illa laus intra unum
              aut alterum diem, velut in herba vel flore praecerpta, ad nullam certam et solidam
              pervenit frugem, nec aut amicitiam inde refert aut clientelam aut mansurum in animo
              cuiusquam beneficium, sed clamorem </p>
          </div>

          <div type="textpart" subtype="section" n="5">
            <p> vagum et voces inanis et gaudium volucre. laudavimus nuper ut miram et eximiam
              Vespasiani liberalitatem, quod quingenta sestertia Basso donasset. pulchrum id quidem,
              indulgentiam principis ingenio mereri: quanto tamen pulchrius, si ita res familiaris
              exigat, se ipsum colere, suum </p>
          </div>

          <div type="textpart" subtype="section" n="6">
            <p> genium propitiare, suam experiri liberalitatem! adice quod poetis, si modo dignum
              aliquid elaborare et efficere velint, relinquenda conversatio amicorum et iucunditas
              urbis, deserenda cetera officia utque ipsi dicunt, in nemora et lucos, id est in
              solitudinem secedendum est. </p>
          </div>
        </div>
        <div type="textpart" subtype="chapter" n="10">
          <div type="textpart" subtype="section" n="1">
            <p>Ne opinio quidem et fama, cui soli serviunt et quod unum esse pretium omnis laboris
              sui fatentur, aeque poetas quam oratores sequitur, quoniam mediocris poetas nemo
              novit, </p>
          </div>

          <div type="textpart" subtype="section" n="2">
            <p> bonos pauci. quando enim rarissimarum recitationum fama in totam urbem penetrat?
              nedum ut per tot provincias innotescat. quotus quisque, cum ex Hispania vel Asia, ne
              quid de Gallis nostris loquar, in urbem venit, Saleium Bassum requirit? atque adeo si
              quis requirit, ut semel vidit, transit et contentus est, ut si picturam aliquam vel
              statuam vidisset. </p>
          </div>

          <div type="textpart" subtype="section" n="3">
            <p> neque hunc meum sermonem sic accipi volo, tamquam eos, quibus natura sua oratorium
              ingenium denegavit, deterream a carminibus, si modo in hac studiorum parte oblectare
            </p>
          </div>

          <div type="textpart" subtype="section" n="4">
            <p> otium et nomen inserere possunt famae. ego vero omnem eloquentiam omnisque eius
              partis sacras et venerabilis puto, nec solum cothurnum vestrum aut heroici carminis
              sonum, sed lyricorum quoque iucunditatem et elegorum lascivias et iamborum
              amaritudinem <add>et</add> epigrammatum lusus et quamcumque aliam speciem eloquentia
              habeat, anteponendam </p>
          </div>

          <div type="textpart" subtype="section" n="5">
            <p> ceteris aliarum artium studiis credo. sed tecum mihi, Materne, res est, quod, cum
              natura tua in ipsam arcem eloquentiae ferat, errare mavis et summa adepturus in
              levioribus subsistis. ut si in Graecia natus esses, ubi ludicras quoque artis exercere
              honestum est, ac tibi Nicostrati robur ac vires di dedissent, non paterer inmanis
              illos et ad pugnam natos lacertos levitate iaculi aut iactu disci vanescere, sic nunc
              te ab auditoriis et theatris in forum et ad causas et ad vera proelia voco, cum
              praesertim ne ad illud quidem confugere possis, quod plerisque patrocinatur, tamquam
              minus obnoxium sit offendere poetarum quam oratorum studium. </p>
          </div>

          <div type="textpart" subtype="section" n="6">
            <p> effervescit enim vis pulcherrimae naturae tuae, nec pro amico aliquo, sed, quod
              periculosius est, pro Catone offendis. nec excusatur offensa necessitudine officii aut
              fide advocationis aut fortuitae et subitae dictionis impetu: meditatus videris
              elegisse personam notabilem et cum auctoritate dicturam. </p>
          </div>

          <div type="textpart" subtype="section" n="7">
            <p> sentio quid responderi possit: hinc ingentis adsensus, haec in ipsis auditoriis
              praecipue laudari et mox omnium sermonibus ferri. tolle igitur quietis et securitatis
              excusationem, cum tibi sumas adversarium superiorem. </p>
          </div>

          <div type="textpart" subtype="section" n="8">
            <p> nobis satis sit privatas et nostri saeculi controversias tueri, in quibus si quando
              necesse sit pro periclitante amico potentiorum aures offendere, et probata sit fides
              et libertas excusata.' </p>
          </div>
        </div>
        <div type="textpart" subtype="chapter" n="11">
          <div type="textpart" subtype="section" n="1">
            <p>Quae cum dixisset Aper acrius, ut solebat, et intento ore, remissus et subridens
              Maternus 'parantem' inquit 'me non minus diu accusare oratores quam Aper laudaverat
              (fore enim arbitrabar ut a laudatione eorum digressus detrectaret poetas atque
              carminum studium prosterneret) arte quadam mitigavit, concedendo iis, qui causas agere
              non possent, ut </p>
          </div>

          <div type="textpart" subtype="section" n="2">
            <p> versus facerent. ego autem sicut in causis agendis efficere aliquid et eniti
              fortasse possum, ita recitatione tragoediarum et ingredi famam auspicatus sum, cum
              quidem in Neronem inprobam et studiorum quoque sacra profanantem Vatinii potentiam
              fregi, <add>et</add> hodie si quid in nobis notitiae ac nominis est, magis arbitror
              carminum quam orationum gloria partum. </p>
          </div>

          <div type="textpart" subtype="section" n="3">
            <p> ac iam me deiungere a forensi labore constitui, nec comitatus istos et egressus aut
              frequentiam salutantium concupisco, non magis quam aera et imagines, quae etiam me
              nolente </p>
          </div>

          <div type="textpart" subtype="section" n="4">
            <p> in domum meam inruperunt. nam statum cuiusque ac securitatem melius innocentia
              tuetur quam eloquentia, nec vereor ne mihi umquam verba in senatu nisi pro alterius
              discrimine facienda sint. </p>
          </div>
        </div>
        <div type="textpart" subtype="chapter" n="12">
          <div type="textpart" subtype="section" n="1">
            <p>Nemora vero et luci et secretum ipsum, quod Aper increpabat, tantam mihi adferunt
              voluptatem, ut inter praecipuos carminum fructus numerem, quod non in strepitu nec
              sedente ante ostium litigatore nec inter sordes ac lacrimas reorum componuntur, sed
              secedit animus in loca pura atque </p>
          </div>

          <div type="textpart" subtype="section" n="2">
            <p> innocentia fruiturque sedibus sacris. haec eloquentiae primordia, haec penetralia;
              hoc primum habitu cultuque commoda mortalibus in illa casta et nullis contacta vitiis
              pectora influxit: sic oracula loquebantur. nam lucrosae huius et sanguinantis
              eloquentiae usus recens et ex malis moribus natus, atque, ut tu dicebas, Aper, in
              locum teli repertus. </p>
          </div>

          <div type="textpart" subtype="section" n="3">
            <p> ceterum felix illud et, ut more nostro loquar, aureum saeculum, et oratorum et
              criminum inops, poetis et vatibus abundabat, qui bene facta canerent, non qui male
              admissa </p>
          </div>

          <div type="textpart" subtype="section" n="4">
            <p> defenderent. nec ullis aut gloria maior aut augustior honor, primum apud deos,
              quorum proferre responsa et interesse epulis ferebantur, deinde apud illos dis genitos
              sacrosque reges, inter quos neminem causidicum, sed Orphea ac Linum ac, si
              introspicere altius velis, ipsum Apollinem accepimus. </p>
          </div>

          <div type="textpart" subtype="section" n="5">
            <p> vel si haec fabulosa nimis et composita videntur, illud certe mihi concedes, Aper,
              non minorem honorem Homero quam Demostheni apud posteros, nec angustioribus terminis
              famam Euripidis aut Sophoclis quam Lysiae aut Hyperidis includi. </p>
          </div>

          <div type="textpart" subtype="section" n="6">
            <p> pluris hodie reperies, qui Ciceronis gloriam quam qui Virgilii detrectent: nec ullus
              Asinii aut Messallae liber tam inlustris est quam Medea Ovidii aut Varii Thyestes.
            </p>
          </div>
        </div>
        <div type="textpart" subtype="chapter" n="13">
          <div type="textpart" subtype="section" n="1">
            <p>Ac ne fortunam quidem vatum et illud felix contubernium comparare timuerim cum
              inquieta et anxia oratorum vita. licet illos certamina et pericula sua ad consulatus
              evexerint, malo securum et quietum Virgilii secessum, in quo tamen neque apud divum
              Augustum gratia caruit neque apud </p>
          </div>

          <div type="textpart" subtype="section" n="2">
            <p> populum Romanum notitia. testes Augusti epistulae, testis ipse populus, qui auditis
              in theatro Virgilii versibus surrexit universus et forte praesentem spectantemque
              Virgilium veneratus est sic quasi Augustum. </p>
          </div>

          <div type="textpart" subtype="section" n="3">
            <p> ne nostris quidem temporibus Secundus Pomponius Afro Domitio vel dignitate vitae vel
            </p>
          </div>

          <div type="textpart" subtype="section" n="4">
            <p> perpetuitate famae cesserit. nam Crispus iste et Marcellus, ad quorum exempla me
              vocas, quid habent in hac sua fortuna concupiscendum? quod timent, an quod timentur?
              quod, cum cotidie aliquid rogentur, ii quibus praestant indignantur? quod adligati
              omni adulatione nec imperantibus umquam satis servi videntur nec nobis satis liberi?
              quae haec summa eorum potentia est? tantum posse liberti </p>
          </div>

          <div type="textpart" subtype="section" n="5">
            <p> solent. me vero &quot;dulces,&quot; ut Virgilius ait, &quot;Musae,&quot; remotum a
              sollicitudinibus et curis et necessitate cotidie aliquid contra animum faciendi, in
              illa sacra illosque fontis ferant; nec insanum ultra et lubricum forum famamque
              pallentem trepidus experiar. </p>
          </div>

          <div type="textpart" subtype="section" n="6">
            <p> non me fremitus salutantium nec anhelans libertus excitet, nec incertus futuri
              testamentum pro pignore scribam, nec plus habeam quam quod possim cui velim
              relinquere; </p>
            <p/>
            <p>quandoque enim fatalis et meus dies </p>
            <p/>
            <p>veniet: statuarque tumulo non maestus et atrox, sed hilaris et coronatus, et pro
              memoria mei nec consulat quisquam nec roget.' </p>
          </div>
        </div>
        <div type="textpart" subtype="chapter" n="14">
          <div type="textpart" subtype="section" n="1">
            <p>Vixdum finierat Maternus, concitatus et velut instinctus, cum Vipstanus Messalla
              cubiculum eius ingressus est, suspicatusque ex ipsa intentione singulorum altiorem
              inter eos esse sermonem, 'num parum tempestivus' inquit 'interveni secretum consilium
              et causae alicuius meditationem tractantibus?' </p>
          </div>

          <div type="textpart" subtype="section" n="2">
            <p/>
            <p>'Minime, minime' inquit Secundus, 'atque adeo vellem maturius intervenisses;
              delectasset enim te et Apri nostri accuratissimus sermo, cum Maternum ut omne ingenium
              ac studium suum ad causas agendas converteret exhortatus est, et Materni pro
              carminibus suis laeta, utque poetas defendi decebat, audentior et poetarum quam
              oratorum similior oratio.' </p>
          </div>

          <div type="textpart" subtype="section" n="3">
            <p/>
            <p>'Me vero' inquit 'et sermo iste infinita voluptate adfecisset, atque id ipsum
              delectat, quod vos, viri optimi et temporum nostrorum oratores, non forensibus tantum
              negotiis et declamatorio studio ingenia vestra exercetis, sed eius modi etiam
              disputationes adsumitis, quae et ingenium alunt et eruditionis ac litterarum
              iucundissimum oblectamentum cum vobis, qui ista disputatis, adferunt, tum etiam iis,
              ad </p>
          </div>

          <div type="textpart" subtype="section" n="4">
            <p> quorum auris pervenerint. itaque hercule non minus probari video in te, Secunde,
              quod Iuli Africani vitam componendo spem hominibus fecisti plurium eius modi librorum,
              quam in Apro, quod nondum ab scholasticis controversiis recessit et otium suum mavult
              novorum rhetorum more quam veterum oratorum consumere.' </p>
          </div>
        </div>
        <div type="textpart" subtype="chapter" n="15">
          <div type="textpart" subtype="section" n="1">
            <p>Tum Aper: 'non desinis, Messalla, vetera tantum et antiqua mirari, nostrorum autem
              temporum studia inridere atque contemnere. nam hunc tuum sermonem saepe excepi, cum
              oblitus et tuae et fratris tui eloquentiae neminem hoc tempore oratorem esse
              contenderes, eo, credo, audacius, quod malignitatis opinionem non verebaris, cum eam
              gloriam, quam tibi alii concedunt, ipse tibi denegares.' </p>
          </div>

          <div type="textpart" subtype="section" n="2">
            <p/>
            <p>'Neque illius' inquit 'sermonis mei paenitentiam ago, neque aut Secundum aut Maternum
              aut te ipsum, Aper, quamquam interdum in contrarium disputes, aliter sentire credo. ac
              velim impetratum ab aliquo vestrum ut causas huius infinitae differentiae scrutetur ac
              reddat, quas mecum </p>
          </div>

          <div type="textpart" subtype="section" n="3">
            <p> ipse plerumque conquiro. et quod quibusdam solacio est, mihi auget quaestionem, quia
              video etiam Graecis accidisse ut longius absit <add>ab</add> Aeschine et Demosthene
              Sacerdos ille Nicetes, et si quis alius Ephesum vel Mytilenas concentu scholasticorum
              et clamoribus quatit, quam Afer aut Africanus aut vos ipsi a Cicerone aut Asinio
              recessistis.' </p>
          </div>
        </div>
        <div type="textpart" subtype="chapter" n="16">
          <div type="textpart" subtype="section" n="1">
            <p>'Magnam' inquit Secundus 'et dignam tractatu quaestionem movisti. sed quis eam
              iustius explicabit quam tu, ad cuius summam eruditionem et praestantissimum ingenium
              cura quoque et meditatio accessit?' </p>
          </div>

          <div type="textpart" subtype="section" n="2">
            <p/>
            <p>Et Messalla 'aperiam' inquit 'cogitationes meas, si illud a vobis ante impetravero,
              ut vos quoque sermonem hunc nostrum adiuvetis.' </p>
          </div>

          <div type="textpart" subtype="section" n="3">
            <p/>
            <p>'Pro duobus' inquit Maternus 'promitto: nam et ego et Secundus exsequemur eas partis,
              quas intellexerimus te non tam omisisse quam nobis reliquisse. Aprum enim solere
              dissentire et tu paulo ante dixisti et ipse satis manifestus est iam dudum in
              contrarium accingi nec aequo animo perferre hanc nostram pro antiquorum laude
              concordiam.' </p>
          </div>

          <div type="textpart" subtype="section" n="4">
            <p/>
            <p>'Non enim' inquit Aper 'inauditum et indefensum saeculum nostrum patiar hac vestra
              conspiratione damnari: sed hoc primum interrogabo, quos vocetis antiquos, quam </p>
          </div>

          <div type="textpart" subtype="section" n="5">
            <p> oratorum aetatem significatione ista determinetis. ego enim cum audio antiquos,
              quosdam veteres et olim natos intellego, ac mihi versantur ante oculos Ulixes ac
              Nestor, quorum aetas mille fere et trecentis annis saeculum nostrum antecedit: vos
              autem Demosthenem et Hyperidem profertis, quos satis constat Philippi et Alexandri
              temporibus floruisse, </p>
          </div>

          <div type="textpart" subtype="section" n="6">
            <p> ita tamen ut utrique superstites essent. ex quo apparet non multo pluris quam
              trecentos annos interesse inter nostram et Demosthenis aetatem. quod spatium temporis
              si ad infirmitatem corporum nostrorum referas, fortasse longum videatur; si ad naturam
              saeculorum ac respectum inmensi </p>
          </div>

          <div type="textpart" subtype="section" n="7">
            <p> huius aevi, perquam breve et in proximo est. nam si, ut Cicero in Hortensio scribit,
              is est magnus et verus annus, quo eadem positio caeli siderumque, quae cum maxime est,
              rursum existet, isque annus horum quos nos vocamus annorum duodecim milia nongentos
              quinquaginta quattuor complectitur, incipit Demosthenes vester, quem vos veterem et
              antiquum fingitis, non solum eodem anno quo nos, sed etiam eodem mense extitisse. </p>
          </div>
        </div>
        <div type="textpart" subtype="chapter" n="17">
          <div type="textpart" subtype="section" n="1">
            <p>Sed transeo ad Latinos oratores, in quibus non Menenium, ut puto, Agrippam, qui
              potest videri antiquus, nostrorum temporum disertis anteponere soletis, sed Ciceronem
              et Caesarem et Caelium et Calvum et Brutum et Asinium et Messallam: quos quid antiquis
              potius temporibus adscribatis </p>
          </div>

          <div type="textpart" subtype="section" n="2">
            <p> quam nostris, non video. nam ut de Cicerone ipso loquar, Hirtio nempe et Pansa
              consulibus, ut Tiro libertus eius scribit, septimo idus <add>Decembris</add> occisus
              est, quo anno divus Augustus in locum Pansae et Hirtii se et Q. Pedium consules
              suffecit. </p>
          </div>

          <div type="textpart" subtype="section" n="3">
            <p> statue sex et quinquaginta annos, quibus mox divus Augustus rem publicam rexit;
              adice Tiberii tris et viginti, et prope quadriennium Gai, ac bis quaternos denos
              Claudii et Neronis annos, atque illum Galbae et Othonis et Vitellii longum et unum
              annum, ac sextam iam felicis huius principatus stationem, qua Vespasianus rem publicam
              fovet: centum et viginti anni ab interitu Ciceronis in hunc </p>
          </div>

          <div type="textpart" subtype="section" n="4">
            <p> diem colliguntur, unius hominis aetas. nam ipse ego in Britannia vidi senem, qui se
              fateretur ei pugnae interfuisse, qua Caesarem inferentem arma Britanniae arcere
              litoribus </p>
          </div>

          <div type="textpart" subtype="section" n="5">
            <p> et pellere adgressi sunt. ita si eum, qui armatus C. Caesari restitit, vel
              captivitas vel voluntas vel fatum aliquod in urbem pertraxisset, aeque idem et
              Caesarem ipsum et Ciceronem audire potuit et nostris quoque actionibus interesse. </p>
          </div>

          <div type="textpart" subtype="section" n="6">
            <p> proximo quidem congiario ipsi vidistis plerosque senes, qui se a divo quoque Augusto
              semel atque iterum accepisse </p>
          </div>

          <div type="textpart" subtype="section" n="7">
            <p> congiarium narrabant. ex quo colligi potest et Corvinum ab illis et Asinium audiri
              potuisse; nam Corvinus in medium usque Augusti principatum, Asinius paene ad extremum
              duravit, ne dividatis saeculum, et antiquos ac veteres vocitetis oratores, quos
              eorundem hominum aures adgnoscere ac velut coniungere et copulare potuerunt. </p>
          </div>
        </div>
        <div type="textpart" subtype="chapter" n="18">
          <div type="textpart" subtype="section" n="1">
            <p>Haec ideo praedixi, ut si qua ex horum oratorum fama gloriaque laus temporibus
              adquiritur, eam docerem in medio sitam et propiorem nobis quam Servio Galbae aut C.
              Carboni quosque alios merito antiquos vocaverimus; sunt enim horridi et inpoliti et
              rudes et informes et quos utinam nulla parte imitatus esset Calvus vester aut Caelius
              aut ipse </p>
          </div>

          <div type="textpart" subtype="section" n="2">
            <p> Cicero. agere enim fortius iam et audentius volo, si illud ante praedixero, mutari
              cum temporibus formas quoque et genera dicendi. sic Catoni seni comparatus C. Gracchus
              plenior et uberior, sic Graccho politior et ornatior Crassus, sic utroque distinctior
              et urbanior et altior Cicero, Cicerone mitior Corvinus et dulcior et in verbis magis
              elaboratus. </p>
          </div>

          <div type="textpart" subtype="section" n="3">
            <p> nec quaero quis disertissimus: hoc interim probasse contentus sum, non esse unum
              eloquentiae vultum, sed in illis quoque quos vocatis antiquos pluris species
              deprehendi, nec statim deterius esse quod diversum est, vitio autem malignitatis
              humanae vetera semper in laude, praesentia in </p>
          </div>

          <div type="textpart" subtype="section" n="4">
            <p> fastidio esse. num dubitamus inventos qui prae Catone Appium Caecum magis
              mirarentur? satis constat ne Ciceroni quidem obtrectatores defuisse, quibus inflatus
              et tumens nec satis pressus, sed supra modum exsultans et superfluens </p>
          </div>

          <div type="textpart" subtype="section" n="5">
            <p> et parum Atticus videretur. legistis utique et Calvi et Bruti ad Ciceronem missas
              epistulas, ex quibus facile est deprehendere Calvum quidem Ciceroni visum exsanguem et
              aridum, Brutum autem otiosum atque diiunctum; rursusque Ciceronem a Calvo quidem male
              audisse tamquam solutum et enervem, a Bruto autem, ut ipsius verbis utar, tamquam </p>
          </div>

          <div type="textpart" subtype="section" n="6">
            <p> &quot;fractum atque elumbem.&quot; si me interroges, omnes mihi videntur verum
              dixisse: sed mox ad singulos veniam, nunc mihi cum universis negotium est. </p>
          </div>
        </div>
        <div type="textpart" subtype="chapter" n="19">
          <div type="textpart" subtype="section" n="1">
            <p>Nam quatenus antiquorum admiratores hunc velut terminum antiquitatis constituere
              solent, qui usque ad Cassium<gap reason="lost"/>, quem reum faciunt, quem primum
              adfirmant flexisse ab illa vetere atque directa dicendi via, non infirmitate ingenii
              nec inscitia litterarum transtulisse se ad aliud dicendi genus </p>
          </div>

          <div type="textpart" subtype="section" n="2">
            <p> contendo, sed iudicio et intellectu. vidit namque, ut paulo ante dicebam, cum
              condicione temporum et diversitate aurium formam quoque ac speciem orationis esse
              mutandam. facile perferebat prior ille populus, ut imperitus et rudis,
              impeditissimarum orationum spatia, atque id ipsum </p>
          </div>

          <div type="textpart" subtype="section" n="3">
            <p> laudabat, si dicendo quis diem eximeret. iam vero longa principiorum praeparatio et
              narrationis alte repetita series et multarum divisionum ostentatio et mille
              argumentorum gradus, et quidquid aliud aridissimis Hermagorae et Apollodori libris
              praecipitur, in honore erat; quod si quis odoratus philosophiam videretur et ex ea
              locum aliquem orationi </p>
          </div>

          <div type="textpart" subtype="section" n="4">
            <p> suae insereret, in caelum laudibus ferebatur. nec mirum; erant enim haec nova et
              incognita, et ipsorum quoque oratorum paucissimi praecepta rhetorum aut philosophorum
            </p>
          </div>

          <div type="textpart" subtype="section" n="5">
            <p> placita cognoverant. at hercule pervulgatis iam omnibus, cum vix in cortina quisquam
              adsistat, quin elementis studiorum, etsi non instructus, at certe imbutus sit, novis
              et exquisitis eloquentiae itineribus opus est, per quae orator fastidium aurium
              effugiat, utique apud eos iudices, qui vi et potestate, non iure et legibus
              cognoscunt, nec accipiunt tempora, sed constituunt, nec exspectandum habent oratorem,
              dum illi libeat de ipso negotio dicere, sed saepe ultro admonent atque alio
              transgredientem revocant et festinare se testantur. </p>
          </div>
        </div>
        <div type="textpart" subtype="chapter" n="20">
          <div type="textpart" subtype="section" n="1">
            <p>Quis nunc feret oratorem de infirmitate valetudinis suae praefantem? qualia sunt fere
              principia Corvini. quis quinque in Verrem libros exspectabit? quis de exceptione et
              formula perpetietur illa inmensa volumina, quae pro M. Tullio </p>
          </div>

          <div type="textpart" subtype="section" n="2">
            <p> aut Aulo Caecina legimus? praecurrit hoc tempore iudex dicentem et, nisi aut cursu
              argumentorum aut colore sententiarum aut nitore et cultu descriptionum invitatus et
              corruptus est, aversatur dicentem. </p>
          </div>

          <div type="textpart" subtype="section" n="3">
            <p> vulgus quoque adsistentium et adfluens et vagus auditor adsuevit iam exigere
              laetitiam et pulchritudinem orationis; nec magis perfert in iudiciis tristem et
              impexam antiquitatem quam si quis in scaena Roscii aut Turpionis Ambivii exprimere
              gestus velit. </p>
          </div>

          <div type="textpart" subtype="section" n="4">
            <p> iam vero iuvenes et in ipsa studiorum incude positi, qui profectus sui causa
              oratores sectantur, non solum audire, sed etiam referre domum aliquid inlustre et
              dignum memoria volunt; traduntque in vicem ac saepe in colonias ac provincias suas
              scribunt, sive sensus aliquis arguta et brevi sententia </p>
          </div>

          <div type="textpart" subtype="section" n="5">
            <p> effulsit, sive locus exquisito et poetico cultu enituit. exigitur enim iam ab
              oratore etiam poeticus decor, non Accii aut Pacuvii veterno inquinatus, sed ex Horatii
              et Virgilii et </p>
          </div>

          <div type="textpart" subtype="section" n="6">
            <p> Lucani sacrario prolatus. horum igitur auribus et iudiciis obtemperans nostrorum
              oratorum aetas pulchrior et ornatior extitit. neque ideo minus efficaces sunt
              orationes nostrae, </p>
          </div>

          <div type="textpart" subtype="section" n="7">
            <p> quia ad auris iudicantium cum voluptate perveniunt. quid enim, si infirmiora horum
              temporum templa credas, quia non rudi caemento et informibus tegulis exstruuntur, sed
              marmore nitent et auro radiantur? </p>
          </div>
        </div>
        <div type="textpart" subtype="chapter" n="21">
          <div type="textpart" subtype="section" n="1">
            <p>Equidem fatebor vobis simpliciter me in quibusdam antiquorum vix risum, in quibusdam
              autem vix somnum tenere. nec unum de populo Canuti aut Atti <gap reason="lost"/> de
              Furnio et Toranio quique alios in eodem valetudinario haec ossa et hanc maciem
              probant: ipse mihi Calvus, cum unum et viginti, ut puto, libros reliquerit, vix in una
              et altera oratiuncula satis </p>
          </div>

          <div type="textpart" subtype="section" n="2">
            <p> facit. nec dissentire ceteros ab hoc meo iudicio video: quotus enim quisque Calvi in
              Asitium aut in Drusum legit? at hercule in omnium studiosorum manibus versantur
              accusationes quae in Vatinium inscribuntur, ac praecipue secunda ex his oratio; est
              enim verbis ornata et sententiis, auribus iudicum accommodata, ut scias ipsum quoque
              Calvum intellexisse quid melius esset, nec voluntatem ei, quo <add>minus</add>
              sublimius et cultius diceret, sed ingenium ac vires defuisse. </p>
          </div>

          <div type="textpart" subtype="section" n="3">
            <p> quid? ex Caelianis orationibus nempe eae placent, sive universae sive partes earum,
              in quibus nitorem et altitudinem </p>
          </div>

          <div type="textpart" subtype="section" n="4">
            <p> horum temporum adgnoscimus. sordes autem illae verborum et hians compositio et
              inconditi sensus redolent antiquitatem; nec quemquam adeo antiquarium puto, ut Caelium
            </p>
          </div>

          <div type="textpart" subtype="section" n="5">
            <p> ex ea parte laudet qua antiquus est. concedamus sane C. Caesari, ut propter
              magnitudinem cogitationum et occupationes rerum minus in eloquentia effecerit, quam
              divinum eius ingenium postulabat, tam hercule quam Brutum philosophiae suae
              relinquamus; nam in orationibus minorem esse </p>
          </div>

          <div type="textpart" subtype="section" n="6">
            <p> fama sua etiam admiratores eius fatentur: nisi forte quisquam aut Caesaris pro Decio
              Samnite aut Bruti pro Deiotaro rege ceterosque eiusdem lentitudinis ac teporis libros
              legit, nisi qui et carmina eorundem miratur. fecerunt enim et carmina et in
              bibliothecas rettulerunt, non melius quam Cicero, sed </p>
          </div>

          <div type="textpart" subtype="section" n="7">
            <p> felicius, quia illos fecisse pauciores sciunt. Asinius quoque, quamquam propioribus
              temporibus natus sit, videtur mihi inter Menenios et Appios studuisse. Pacuvium certe
              et Accium non solum tragoediis sed etiam orationibus suis </p>
          </div>

          <div type="textpart" subtype="section" n="8">
            <p> expressit; adeo durus et siccus est. oratio autem, sicut corpus hominis, ea demum
              pulchra est, in qua non eminent venae nec ossa numerantur, sed temperatus ac bonus
              sanguis implet membra et exsurgit toris ipsosque nervos rubor tegit </p>
          </div>

          <div type="textpart" subtype="section" n="9">
            <p> et decor commendat. nolo Corvinum insequi, quia nec per ipsum stetit quo minus
              laetitiam nitoremque nostrorum temporum exprimeret, videmus enim quam iudicio eius vis
              aut animi aut ingenii suffecerit. </p>
          </div>
        </div>
        <div type="textpart" subtype="chapter" n="22">
          <div type="textpart" subtype="section" n="1">
            <p>Ad Ciceronem venio, cui eadem pugna cum aequalibus suis fuit, quae mihi vobiscum est.
              illi enim antiquos mirabantur, ipse suorum temporum eloquentiam anteponebat; nec ulla
              re magis eiusdem aetatis oratores praecurrit quam </p>
          </div>

          <div type="textpart" subtype="section" n="2">
            <p> iudicio. primus enim excoluit orationem, primus et verbis dilectum adhibuit et
              compositioni artem, locos quoque laetiores attentavit et quasdam sententias invenit,
              utique in iis orationibus, quas senior iam et iuxta finem vitae composuit, id est,
              postquam magis profecerat usuque et experimentis didicerat quod optimum dicendi genus
              esset. </p>
          </div>

          <div type="textpart" subtype="section" n="3">
            <p> nam priores eius orationes non carent vitiis antiquitatis: lentus est in principiis,
              longus in narrationibus, otiosus circa excessus; tarde commovetur, raro incalescit;
              pauci sensus apte et cum quodam lumine terminantur. nihil excerpere, nihil referre
              possis, et velut in rudi aedificio, firmus sane paries et duraturus, sed non satis
              expolitus et splendens. </p>
          </div>

          <div type="textpart" subtype="section" n="4">
            <p> ego autem oratorem, sicut locupletem ac lautum patrem familiae, non eo tantum volo
              tecto tegi quod imbrem ac ventum arceat, sed etiam quod visum et oculos delectet; non
              ea solum instrui supellectile quae necessariis usibus sufficiat, sed sit in apparatu
              eius et aurum et gemmae, ut </p>
          </div>

          <div type="textpart" subtype="section" n="5">
            <p> sumere in manus et aspicere saepius libeat. quaedam vero procul arceantur ut iam
              oblitterata et olentia: nullum sit verbum velut rubigine infectum, nulli sensus tarda
              et inerti structura in morem annalium componantur; fugitet foedam et insulsam
              scurrilitatem, variet compositionem, nec omnis clausulas uno et eodem modo determinet.
            </p>
          </div>
        </div>
        <div type="textpart" subtype="chapter" n="23">
          <div type="textpart" subtype="section" n="1">
            <p>Nolo inridere &quot;rotam Fortunae&quot; et &quot;ius verrinum&quot; et illud tertio
              quoque sensu in omnibus orationibus pro sententia positum &quot;esse videatur.&quot;
              nam et haec invitus rettuli et plura omisi, quae tamen sola mirantur atque exprimunt
              ii, qui </p>
          </div>

          <div type="textpart" subtype="section" n="2">
            <p> se antiquos oratores vocitant. neminem nominabo, genus hominum significasse
              contentus; sed vobis utique versantur ante oculos isti, qui Lucilium pro Horatio et
              Lucretium pro Virgilio legunt, quibus eloquentia Aufidii Bassi aut Servilii Noniani ex
              comparatione Sisennae aut Varronis sordet, qui rhetorum nostrorum commentarios
              fastidiunt, </p>
          </div>

          <div type="textpart" subtype="section" n="3">
            <p> oderunt, Calvi mirantur. quos more prisco apud iudicem fabulantis non auditores
              sequuntur, non populus audit, vix denique litigator perpetitur: adeo maesti et inculti
              illam ipsam, quam iactant, sanitatem non firmitate, sed ieiunio </p>
          </div>

          <div type="textpart" subtype="section" n="4">
            <p> consequuntur. porro ne in corpore quidem valetudinem medici probant quae animi
              anxietate contingit; parum est aegrum non esse: fortem et laetum et alacrem volo.
              prope </p>
          </div>

          <div type="textpart" subtype="section" n="5">
            <p> abest ab infirmitate, in quo sola sanitas laudatur. vos vero, <add>viri</add>
              disertissimi, ut potestis, ut facitis, inlustrate saeculum </p>
          </div>

          <div type="textpart" subtype="section" n="6">
            <p> nostrum pulcherrimo genere dicendi. nam et te, Messalla, video laetissima quaeque
              antiquorum imitantem, et vos, Materne ac Secunde, ita gravitati sensuum nitorem et
              cultum verborum miscetis, ea electio inventionis, is ordo rerum, ea, quotiens causa
              poscit, ubertas, ea, quotiens permittit, brevitas, is compositionis decor, ea
              sententiarum planitas est, sic exprimitis adfectus, sic libertatem temperatis, ut
              etiam si nostra iudicia malignitas et invidia tardaverit, verum de vobis dicturi sint
              posteri nostri.' </p>
          </div>
        </div>
        <div type="textpart" subtype="chapter" n="24">
          <div type="textpart" subtype="section" n="1">
            <p>Quae cum Aper dixisset, 'adgnoscitisne' inquit Maternus 'vim et ardorem Apri nostri?
              quo torrente, quo impetu saeculum nostrum defendit! quam copiose ac varie vexavit
              antiquos! quanto non solum ingenio ac spiritu, sed etiam eruditione et arte ab ipsis
              mutuatus est per quae mox ipsos incesseret! tuum tamen, Messalla, promissum immutasse
            </p>
          </div>

          <div type="textpart" subtype="section" n="2">
            <p> non debet. neque enim defensorem antiquorum exigimus, nec quemquam nostrum, quamquam
              modo laudati sumus, iis quos insectatus est Aper comparamus. ac ne ipse quidem ita
              sentit, sed more vetere et a nostris philosophis </p>
          </div>

          <div type="textpart" subtype="section" n="3">
            <p> saepe celebrato sumpsit sibi contra dicendi partis. igitur exprome nobis non
              laudationem antiquorum (satis enim illos fama sua laudat), sed causas cur in tantum ab
              eloquentia eorum recesserimus, cum praesertim centum et viginti annos ab interitu
              Ciceronis in hunc diem effici ratio temporum collegerit.' </p>
          </div>
        </div>
        <div type="textpart" subtype="chapter" n="25">
          <div type="textpart" subtype="section" n="1">
            <p>Tum Messalla: 'sequar praescriptam a te, Materne, formam; neque enim diu contra
              dicendum est Apro, qui primum, ut opinor, nominis controversiam movit, tamquam parum
              proprie antiqui vocarentur, quos satis constat ante </p>
          </div>

          <div type="textpart" subtype="section" n="2">
            <p> centum annos fuisse. mihi autem de vocabulo pugna non est; sive illos antiquos sive
              maiores sive quo alio mavult nomine appellet, dum modo in confesso sit eminentiorem
              illorum temporum eloquentiam fuisse; ne illi quidem parti sermonis eius repugno, si
              comminus fatetur pluris formas </p>
          </div>

          <div type="textpart" subtype="section" n="3">
            <p> dicendi etiam isdem saeculis, nedum diversis extitisse. sed quo modo inter Atticos
              oratores primae Demostheni tribuuntur, proximum <del>autem</del> locum Aeschines et
              Hyperides et Lysias et Lycurgus obtinent, omnium autem concessu haec oratorum aetas
              maxime probatur, sic apud nos Cicero quidem ceteros eorundem temporum disertos
              antecessit, Calvus autem et Asinius et Caesar et Caelius et Brutus iure </p>
          </div>

          <div type="textpart" subtype="section" n="4">
            <p> et prioribus et sequentibus anteponuntur. nec refert quod inter se specie differunt,
              cum genere consentiant. adstrictior Calvus, numerosior Asinius, splendidior Caesar,
              amarior Caelius, gravior Brutus, vehementior et plenior et valentior Cicero: omnes
              tamen eandem sanitatem eloquentiae <add>prae se</add> ferunt, ut si omnium pariter
              libros in manum sumpseris, scias, quamvis in diversis ingeniis, esse quandam iudicii
              ac </p>
          </div>

          <div type="textpart" subtype="section" n="5">
            <p> voluntatis similitudinem et cognationem. nam quod invicem se obtrectaverunt et sunt
              aliqua epistulis eorum inserta, ex quibus mutua malignitas detegitur, non est oratorum
              vitium, </p>
          </div>

          <div type="textpart" subtype="section" n="6">
            <p> sed hominum. nam et Calvum et Asinium et ipsum Ciceronem credo solitos et invidere
              et livere et ceteris humanae infirmitatis vitiis adfici: solum inter hos arbitror
              Brutum non malignitate nec invidia, sed simpliciter et ingenue iudicium animi sui
              detexisse. </p>
          </div>

          <div type="textpart" subtype="section" n="7">
            <p> an ille Ciceroni invideret, qui mihi videtur ne Caesari quidem invidisse? quod ad
              Servium Galbam et C. Laelium attinet, et si quos alios antiquiorum agitare non
              destitit, non exigit defensorem, cum fatear quaedam eloquentiae eorum ut nascenti
              adhuc nec satis adultae defuisse. </p>
          </div>
        </div>
        <div type="textpart" subtype="chapter" n="26">
          <div type="textpart" subtype="section" n="1">
            <p>Ceterum si omisso optimo illo et perfectissimo genere eloquentiae eligenda sit forma
              dicendi, malim hercule C. Gracchi impetum aut L. Crassi maturitatem quam calamistros
              Maecenatis aut tinnitus Gallionis: adeo melius est orationem vel hirta toga induere
              quam fucatis et meretriciis </p>
          </div>

          <div type="textpart" subtype="section" n="2">
            <p> vestibus insignire. neque enim oratorius iste, immo hercule ne virilis quidem cultus
              est, quo plerique temporum nostrorum actores ita utuntur, ut lascivia verborum et
              levitate sententiarum et licentia compositionis histrionalis modos </p>
          </div>

          <div type="textpart" subtype="section" n="3">
            <p> exprimant. quodque vix auditu fas esse debeat, laudis et gloriae et ingenii loco
              plerique iactant cantari saltarique commentarios suos. unde oritur illa foeda et
              praepostera, sed tamen frequens, exclamatio, ut oratores nostri tenere dicere,
              histriones diserte saltare dicantur. </p>
          </div>

          <div type="textpart" subtype="section" n="4">
            <p> equidem non negaverim Cassium Severum, quem solum Aper noster nominare ausus est, si
              iis comparetur, qui postea fuerunt, posse oratorem vocari, quamquam in magna parte
            </p>
          </div>

          <div type="textpart" subtype="section" n="5">
            <p> librorum suorum plus bilis habeat quam sanguinis. primus enim contempto ordine
              rerum, omissa modestia ac pudore verborum, ipsis etiam quibus utitur armis
              incompositus et studio feriendi plerumque deiectus, non pugnat, sed rixatur. </p>
          </div>

          <div type="textpart" subtype="section" n="6">
            <p> ceterum, ut dixi, sequentibus comparatus et varietate eruditionis et lepore
              urbanitatis et ipsarum virium robore multum ceteros superat, quorum neminem Aper
              nominare et velut </p>
          </div>

          <div type="textpart" subtype="section" n="7">
            <p> in aciem educere sustinuit. ego autem exspectabam, ut incusato Asinio et Caelio et
              Calvo aliud nobis agmen produceret, plurisque vel certe totidem nominaret, ex quibus
              alium Ciceroni, alium Caesari, singulis deinde singulos opponeremus. </p>
          </div>

          <div type="textpart" subtype="section" n="8">
            <p> nunc detrectasse nominatim antiquos oratores contentus neminem sequentium laudare
              ausus est nisi in publicum et in commune, veritus credo, ne multos offenderet, </p>
          </div>

          <div type="textpart" subtype="section" n="9">
            <p> si paucos excerpsisset. quotus enim quisque scholasticorum non hac sua persuasione
              fruitur, ut se ante Ciceronem numeret, sed plane post Gabinianum? at ego non verebor
              nominare singulos, quo facilius propositis exemplis appareat, quibus gradibus fracta
              sit et deminuta eloquentia.' </p>
          </div>
        </div>
        <div type="textpart" subtype="chapter" n="27">
          <div type="textpart" subtype="section" n="1">
            <p>'At parce' inquit Maternus 'et potius exsolve promissum. neque enim hoc colligi
              desideramus, disertiores esse antiquos, quod apud me quidem in confesso est, sed
              causas exquirimus, quas te solitum tractare <add>dixisti</add>, paulo ante plane
              mitior et eloquentiae temporum nostrorum minus iratus, antequam te Aper offenderet
              maiores tuos lacessendo.' </p>
          </div>

          <div type="textpart" subtype="section" n="2">
            <p/>
            <p>'Non sum' inquit 'offensus Apri mei disputatione, nec vos offendi decebit, si quid
              forte auris vestras perstringat, cum sciatis hanc esse eius modi sermonum legem,
              iudicium animi citra damnum adfectus proferre.' </p>
          </div>

          <div type="textpart" subtype="section" n="3">
            <p/>
            <p>'Perge' inquit Maternus 'et cum de antiquis loquaris, utere antiqua libertate, a qua
              vel magis degeneravimus quam ab eloquentia.' </p>
          </div>
        </div>
        <div type="textpart" subtype="chapter" n="28">
          <div type="textpart" subtype="section" n="1">
            <p>Et Messalla 'non reconditas, Materne, causas requiris, nec aut tibi ipsi aut huic
              Secundo vel huic Apro ignotas, etiam si mihi partis adsignatis proferendi in medium
              quae omnes </p>
          </div>

          <div type="textpart" subtype="section" n="2">
            <p> sentimus. quis enim ignorat et eloquentiam et ceteras artis descivisse ab illa
              vetere gloria non inopia hominum, sed desidia iuventutis et neglegentia parentum et
              inscientia praecipientium et oblivione moris antiqui? quae mala primum in urbe nata,
              mox per Italiam fusa, iam in provincias </p>
          </div>

          <div type="textpart" subtype="section" n="3">
            <p> manant. quamquam vestra vobis notiora sunt: ego de urbe et his propriis ac
              vernaculis vitiis loquar, quae natos statim excipiunt et per singulos aetatis gradus
              cumulantur, si prius de severitate ac disciplina maiorum circa educandos </p>
          </div>

          <div type="textpart" subtype="section" n="4">
            <p> formandosque liberos pauca praedixero. nam pridem suus cuique filius, ex casta
              parente natus, non in cellula emptae nutricis, sed gremio ac sinu matris educabatur,
              cuius praecipua laus erat tueri domum et inservire liberis. </p>
          </div>

          <div type="textpart" subtype="section" n="5">
            <p> eligebatur autem maior aliqua natu propinqua, cuius probatis spectatisque moribus
              omnis eiusdem familiae suboles committeretur; coram qua neque dicere fas erat quod
              turpe dictu, neque </p>
          </div>

          <div type="textpart" subtype="section" n="6">
            <p> facere quod inhonestum factu videretur. ac non studia modo curasque, sed remissiones
              etiam lususque puerorum sanctitate quadam ac verecundia temperabat. sic Corneliam
              Gracchorum, sic Aureliam Caesaris, sic Atiam Augusti <del>matrem</del> praefuisse
              educationibus ac produxisse principes </p>
          </div>

          <div type="textpart" subtype="section" n="7">
            <p> liberos accepimus. quae disciplina ac severitas eo pertinebat, ut sincera et integra
              et nullis pravitatibus detorta unius cuiusque natura toto statim pectore arriperet
              artis honestas, et sive ad rem militarem sive ad iuris scientiam sive ad eloquentiae
              studium inclinasset, id solum ageret, id universum hauriret. </p>
          </div>
        </div>
        <div type="textpart" subtype="chapter" n="29">
          <div type="textpart" subtype="section" n="1">
            <p>At nunc natus infans delegatur Graeculae alicui ancillae, cui adiungitur unus aut
              alter ex omnibus servis, plerumque vilissimus nec cuiquam serio ministerio
              adcommodatus. horum fabulis et erroribus <del>et</del> virides <del>teneri</del>
              statim et rudes animi imbuuntur; nec quisquam in tota domo pensi habet, quid coram
              infante domino aut dicat aut faciat. </p>
          </div>

          <div type="textpart" subtype="section" n="2">
            <p> quin etiam ipsi parentes non probitati neque modestiae parvulos adsuefaciunt, sed
              lasciviae et dicacitati, per quae paulatim impudentia inrepit et sui alienique
              contemptus. </p>
          </div>

          <div type="textpart" subtype="section" n="3">
            <p> iam vero propria et peculiaria huius urbis vitia paene in utero matris concipi mihi
              videntur, histrionalis favor et gladiatorum equorumque studia: quibus occupatus et
              obsessus animus quantulum loci bonis artibus relinquit? quotum quemque invenies qui
              domi quicquam aliud loquatur? quos alios adulescentulorum sermones excipimus, si </p>
          </div>

          <div type="textpart" subtype="section" n="4">
            <p> quando auditoria intravimus? ne praeceptores quidem ullas crebriores cum auditoribus
              suis fabulas habent; colligunt enim discipulos non severitate disciplinae nec ingenii
              experimento, sed ambitione salutationum et inlecebris adulationis. </p>
          </div>
        </div>
        <div type="textpart" subtype="chapter" n="30">
          <div type="textpart" subtype="section" n="1">
            <p>Transeo prima discentium elementa, in quibus et ipsis parum laboratur: nec in
              auctoribus cognoscendis nec in evolvenda antiquitate nec in notitiam vel rerum vel
              hominum vel temporum satis operae insumitur. </p>
          </div>

          <div type="textpart" subtype="section" n="2">
            <p> sed expetuntur quos rhetoras vocant; quorum professio quando primum in hanc urbem
              introducta sit quamque nullam apud maiores nostros auctoritatem habuerit, statim
              dicturus referam necesse est animum ad eam disciplinam, qua usos esse eos oratores
              accepimus, quorum infinitus labor et cotidiana meditatio et in omni genere studiorum
              assiduae exercitationes ipsorum etiam continentur libris. </p>
          </div>

          <div type="textpart" subtype="section" n="3">
            <p> notus est vobis utique Ciceronis liber, qui Brutus inscribitur, in cuius extrema
              parte (nam prior commemorationem veterum oratorum habet) sua initia, suos gradus, suae
              eloquentiae velut quandam educationem refert: se apud Q. Mucium ius civile didicisse,
              apud Philonem Academicum, apud Diodotum Stoicum omnis philosophiae partis penitus
              hausisse; neque iis doctoribus contentum, quorum ei copia in urbe contigerat, Achaiam
              quoque et Asiam peragrasse, ut omnem omnium </p>
          </div>

          <div type="textpart" subtype="section" n="4">
            <p> artium varietatem complecteretur. itaque hercule in libris Ciceronis deprehendere
              licet, non geometriae, non musicae, non grammaticae, non denique ullius ingenuae artis
              scientiam ei defuisse. ille dialecticae subtilitatem, ille moralis partis </p>
          </div>

          <div type="textpart" subtype="section" n="5">
            <p> utilitatem, ille rerum motus causasque cognoverat. ita est enim, optimi viri, ita:
              ex multa eruditione et plurimis artibus et omnium rerum scientia exundat et exuberat
              illa admirabilis eloquentia; neque oratoris vis et facultas, sicut ceterarum rerum,
              angustis et brevibus terminis cluditur, sed is est orator, qui de omni quaestione
              pulchre et ornate et ad persuadendum apte dicere pro dignitate rerum, ad utilitatem
              temporum, cum voluptate audientium possit. </p>
          </div>
        </div>
        <div type="textpart" subtype="chapter" n="31">
          <div type="textpart" subtype="section" n="1">
            <p>Hoc sibi illi veteres persuaserant, ad hoc efficiendum intellegebant opus esse, non
              ut in rhetorum scholis declamarent, nec ut fictis nec ullo modo ad veritatem
              accedentibus controversiis linguam modo et vocem exercerent, sed ut iis artibus pectus
              implerent, in quibus de bonis et malis, de honesto et turpi, de iusto et iniusto
              disputatur; haec enim </p>
          </div>

          <div type="textpart" subtype="section" n="2">
            <p> est oratori subiecta ad dicendum materia. nam in iudiciis fere de aequitate, in
              deliberationibus <add>de utilitate, in laudationibus</add> de honestate disserimus,
              ita <add>tamen</add> ut plerumque haec ipsa in vicem misceantur: de quibus copiose et
              varie et ornate nemo dicere potest, nisi qui cognovit naturam humanam et vim virtutum
              pravitatemque vitiorum et intellectum eorum, quae nec in virtutibus nec in vitiis
              numerantur. </p>
          </div>

          <div type="textpart" subtype="section" n="3">
            <p> ex his fontibus etiam illa profluunt, ut facilius iram iudicis vel instiget vel
              leniat, qui scit quid ira, promptius ad miserationem impellat, qui scit quid sit
              misericordia et </p>
          </div>

          <div type="textpart" subtype="section" n="4">
            <p> quibus animi motibus concitetur. in his artibus exercitationibusque versatus orator,
              sive apud infestos sive apud cupidos sive apud invidentis sive apud tristis sive apud
              timentis dicendum habuerit, tenebit venas animorum, et prout cuiusque natura
              postulabit, adhibebit manum et temperabit orationem, parato omni instrumento et ad
              omnem usum reposito. </p>
          </div>

          <div type="textpart" subtype="section" n="5">
            <p> sunt apud quos adstrictum et collectum et singula statim argumenta concludens
              dicendi genus plus fidei meretur: apud hos dedisse operam dialecticae proficiet. alios
              fusa et aequalis et ex communibus ducta sensibus oratio magis delectat: ad hos
              permovendos mutuabimur a Peripateticis </p>
          </div>

          <div type="textpart" subtype="section" n="6">
            <p> aptos et in omnem disputationem paratos iam locos. dabunt Academici pugnacitatem,
              Plato altitudinem, Xenophon iucunditatem; ne Epicuri quidem et Metrodori honestas
              quasdam exclamationes adsumere iisque, prout res poscit, </p>
          </div>

          <div type="textpart" subtype="section" n="7">
            <p> uti alienum erit oratori. neque enim sapientem informamus neque Stoicorum comitem,
              sed eum qui quasdam artis haurire, omnes libare debet. ideoque et iuris civilis
              scientiam veteres oratores comprehendebant, et grammatica </p>
          </div>

          <div type="textpart" subtype="section" n="8">
            <p> musica geometria imbuebantur. incidunt enim causae, plurimae quidem ac paene omnes,
              quibus iuris notitia desideratur, pleraeque autem, in quibus haec quoque scientia
              requiritur. </p>
          </div>
        </div>
        <div type="textpart" subtype="chapter" n="32">
          <div type="textpart" subtype="section" n="1">
            <p>Nec quisquam respondeat sufficere, ut ad tempus simplex quiddam et uniforme doceamur.
              primum enim aliter utimur propriis, aliter commodatis, longeque interesse manifestum
              est, possideat quis quae profert an mutuetur. deinde ipsa multarum artium scientia
              etiam aliud agentis nos ornat, </p>
          </div>

          <div type="textpart" subtype="section" n="2">
            <p> atque ubi minime credas, eminet et excellit. idque non doctus modo et prudens
              auditor, sed etiam populus intellegit ac statim ita laude prosequitur, ut legitime
              studuisse, ut per omnis eloquentiae numeros isse, ut denique oratorem esse fateatur;
              quem non posse aliter existere nec extitisse umquam confirmo, nisi eum qui, tamquam in
              aciem omnibus armis instructus, sic in forum omnibus artibus armatus </p>
          </div>

          <div type="textpart" subtype="section" n="3">
            <p> exierit. quod adeo neglegitur ab horum temporum disertis, ut in actionibus eorum
              huius quoque cotidiani sermonis foeda ac pudenda vitia deprehendantur; ut ignorent
              leges, non teneant senatus consulta, ius <add>huius</add> civitatis ultro derideant,
              sapientiae vero studium et praecepta prudentium </p>
          </div>

          <div type="textpart" subtype="section" n="4">
            <p> penitus reformident. in paucissimos sensus et angustas sententias detrudunt
              eloquentiam velut expulsam regno suo, ut quae olim omnium artium domina pulcherrimo
              comitatu pectora implebat, nunc circumcisa et amputata, sine apparatu, sine honore,
              paene dixerim sine ingenuitate, quasi una </p>
          </div>

          <div type="textpart" subtype="section" n="5">
            <p> ex sordidissimis artificiis discatur. ergo hanc primam et praecipuam causam
              arbitror, cur in tantum ab eloquentia antiquorum oratorum recesserimus. si testes
              desiderantur, quos potiores nominabo quam apud Graecos Demosthenem, quem
              studiosissimum Platonis auditorem fuisse memoriae </p>
          </div>

          <div type="textpart" subtype="section" n="6">
            <p> proditum est? et Cicero his, ut opinor, verbis refert, quidquid in eloquentia
              effecerit, id se non rhetorum <add>officinis</add>, sed </p>
          </div>

          <div type="textpart" subtype="section" n="7">
            <p> Academiae spatiis consecutum. sunt aliae causae, magnae et graves, quas vobis
              aperiri aequum est, quoniam quidem ego iam meum munus explevi, et quod mihi in
              consuetudine est, satis multos offendi, quos, si forte haec audierint, certum habeo
              dicturos me, dum iuris et philosophiae scientiam tamquam oratori necessariam laudo,
              ineptiis meis plausisse.' </p>
          </div>
        </div>
        <div type="textpart" subtype="chapter" n="33">
          <div type="textpart" subtype="section" n="1">
            <p>Et Maternus 'mihi quidem' inquit 'susceptum a te munus adeo peregisse nondum videris,
              ut incohasse tantum et velut </p>
          </div>

          <div type="textpart" subtype="section" n="2">
            <p> vestigia ac liniamenta quaedam ostendisse videaris. nam quibus <add>artibus</add>
              instrui veteres oratores soliti sint, dixisti differentiamque nostrae desidiae et
              inscientiae adversus acerrima et fecundissima eorum studia demonstrasti: cetera
              exspecto, ut quem ad modum ex te didici, quid aut illi scierint aut nos nesciamus, ita
              hoc quoque cognoscam, quibus exercitationibus iuvenes iam et forum ingressuri
              confirmare et alere ingenia sua soliti sint. </p>
          </div>

          <div type="textpart" subtype="section" n="3">
            <p> neque enim solum arte et scientia, sed longe magis facultate et <add>usu</add>
              eloquentiam contineri, nec tu puto abnues et hi significare vultu videntur.' </p>
          </div>

          <div type="textpart" subtype="section" n="4">
            <p/>
            <p>Deinde cum Aper quoque et Secundus idem adnuissent, Messalla quasi rursus incipiens:
              'quoniam initia et semina veteris eloquentiae satis demonstrasse videor, docendo
              quibus artibus antiqui oratores institui erudirique soliti sint, persequar nunc
              exercitationes eorum. </p>
          </div>

          <div type="textpart" subtype="section" n="5">
            <p> quamquam ipsis artibus inest exercitatio, nec quisquam percipere tot tam reconditas
              tam varias res potest, nisi ut scientiae meditatio, meditationi facultas, facultati
              usus eloquentiae accedat. per quae colligitur eandem esse rationem et percipiendi quae
              proferas </p>
          </div>

          <div type="textpart" subtype="section" n="6">
            <p> et proferendi quae perceperis. sed si cui obscuriora haec videntur isque scientiam
              ab exercitatione separat, illud certe concedet, instructum et plenum his artibus
              animum longe paratiorem ad eas exercitationes venturum, quae propriae esse oratorum
              videntur. </p>
          </div>
        </div>
        <div type="textpart" subtype="chapter" n="34">
          <div type="textpart" subtype="section" n="1">
            <p>Ergo apud maiores nostros iuvenis ille, qui foro et eloquentiae parabatur, imbutus
              iam domestica disciplina, refertus honestis studiis deducebatur a patre vel a
              propinquis ad eum oratorem, qui principem in civitate locum obtinebat. </p>
          </div>

          <div type="textpart" subtype="section" n="2">
            <p> hunc sectari, hunc prosequi, huius omnibus dictionibus interesse sive in iudiciis
              sive in contionibus adsuescebat, ita ut altercationes quoque exciperet et iurgiis
              interesset utque </p>
          </div>

          <div type="textpart" subtype="section" n="3">
            <p> sic dixerim, pugnare in proelio disceret. magnus ex hoc usus, multum constantiae,
              plurimum iudicii iuvenibus statim contingebat, in media luce studentibus atque inter
              ipsa discrimina, ubi nemo inpune stulte aliquid aut contrarie dicit, quo minus et
              iudex respuat et adversarius exprobret, ipsi </p>
          </div>

          <div type="textpart" subtype="section" n="4">
            <p> denique advocati aspernentur. igitur vera statim et incorrupta eloquentia
              imbuebantur; et quamquam unum sequerentur, tamen omnis eiusdem aetatis patronos in
              plurimis et causis et iudiciis cognoscebant; habebantque ipsius populi diversissimarum
              aurium copiam, ex qua facile deprehenderent, quid in quoque vel probaretur vel
              displiceret. </p>
          </div>

          <div type="textpart" subtype="section" n="5">
            <p> ita nec praeceptor deerat, optimus quidem et electissimus, qui faciem eloquentiae,
              non imaginem praestaret, nec adversarii et aemuli ferro, non rudibus dimicantes, nec
              auditorium semper plenum, semper novum, ex invidis et faventibus, ut nec bene <add>nec
                male</add> dicta dissimularentur. scitis enim magnam illam et duraturam eloquentiae
              famam non minus in diversis subselliis parari quam suis; inde quin immo constantius
              surgere, </p>
          </div>

          <div type="textpart" subtype="section" n="6">
            <p> ibi fidelius corroborari. atque hercule sub eius modi praeceptoribus iuvenis ille,
              de quo loquimur, oratorum discipulus, fori auditor, sectator iudiciorum, eruditus et
              adsuefactus alienis experimentis, cui cotidie audienti notae leges, non novi iudicum
              vultus, frequens in oculis consuetudo contionum, saepe cognitae populi aures, sive
              accusationem susceperat sive defensionem, solus statim et unus cuicumque </p>
          </div>

          <div type="textpart" subtype="section" n="7">
            <p> causae par erat. nono decimo aetatis anno L. Crassus C. Carbonem, unoetvicesimo
              Caesar Dolabellam, altero et vicesimo Asinius Pollio C. Catonem, non multum aetate
              antecedens Calvus Vatinium iis orationibus insecuti sunt, quas hodieque cum
              admiratione legimus. </p>
          </div>
        </div>
        <div type="textpart" subtype="chapter" n="35">
          <div type="textpart" subtype="section" n="1">
            <p>At nunc adulescentuli nostri deducuntur in scholas istorum, qui rhetores vocantur,
              quos paulo ante Ciceronis tempora extitisse nec placuisse maioribus nostris ex eo
              manifestum est, quod a Crasso et Domitio censoribus claudere, ut ait Cicero,
              &quot;ludum impudentiae&quot; iussi sunt. </p>
          </div>

          <div type="textpart" subtype="section" n="2">
            <p> sed ut dicere institueram, deducuntur in scholas, <add>in</add> quibus non facile
              dixerim utrumne locus ipse an condiscipuli an genus </p>
          </div>

          <div type="textpart" subtype="section" n="3">
            <p> studiorum plus mali ingeniis adferant. nam in loco nihil reverentiae est, in quem
              nemo nisi aeque imperitus intret; in condiscipulis nihil profectus, cum pueri inter
              pueros et adulescentuli inter adulescentulos pari securitate et dicant et audiantur;
              ipsae vero exercitationes magna ex parte contrariae. </p>
          </div>

          <div type="textpart" subtype="section" n="4">
            <p> nempe enim duo genera materiarum apud rhetoras tractantur, suasoriae et
              controversiae. ex his suasoriae quidem etsi tamquam plane leviores et minus prudentiae
              exigentes pueris delegantur, controversiae robustioribus adsignantur, quales, per
              fidem, et quam incredibiliter compositae! sequitur autem, ut materiae abhorrenti a
              veritate </p>
          </div>

          <div type="textpart" subtype="section" n="5">
            <p> declamatio quoque adhibeatur. sic fit ut tyrannicidarum praemia aut vitiatarum
              electiones aut pestilentiae remedia aut incesta matrum aut quidquid in schola cotidie
              agitur, in foro vel raro vel numquam, ingentibus verbis persequantur: cum ad veros
              iudices ventum <gap reason="lost"/>
            </p>
          </div>
        </div>
        <div type="textpart" subtype="chapter" n="36">
          <div type="textpart" subtype="section" n="1">
            <p>
              <gap reason="lost"/> rem cogitant. nihil humile, nihil abiectum eloqui poterat. magna
              eloquentia, sicut flamma, materia alitur et motibus excitatur et urendo clarescit.
              eadem ratio in nostra </p>
          </div>

          <div type="textpart" subtype="section" n="2">
            <p> quoque civitate antiquorum eloquentiam provexit. nam etsi horum quoque temporum
              oratores ea consecuti sunt, quae composita et quieta et beata re publica tribui fas
              erat, tamen illa perturbatione ac licentia plura sibi adsequi videbantur, cum mixtis
              omnibus et moderatore uno carentibus tantum quisque orator saperet, quantum erranti
              populo persuaderi poterat. </p>
          </div>

          <div type="textpart" subtype="section" n="3">
            <p> hinc leges assiduae et populare nomen, hinc contiones magistratuum paene
              pernoctantium in rostris, hinc accusationes potentium reorum et adsignatae etiam
              domibus inimicitiae, hinc procerum factiones et assidua senatus adversus plebem
              certamina. </p>
          </div>

          <div type="textpart" subtype="section" n="4">
            <p> quae singula etsi distrahebant rem publicam, exercebant tamen illorum temporum
              eloquentiam et magnis cumulare praemiis videbantur, quia quanto quisque plus dicendo
              poterat, tanto facilius honores adsequebatur, tanto magis in ipsis honoribus collegas
              suos anteibat, tanto plus apud principes gratiae, plus auctoritatis apud patres, </p>
          </div>

          <div type="textpart" subtype="section" n="5">
            <p> plus notitiae ac nominis apud plebem parabat. hi clientelis etiam exterarum nationum
              redundabant, hos ituri in provincias magistratus reverebantur, hos reversi colebant,
              hos et praeturae et consulatus vocare ultro videbantur, hi ne privati quidem sine
              potestate erant, cum et populum et </p>
          </div>

          <div type="textpart" subtype="section" n="6">
            <p> senatum consilio et auctoritate regerent. quin immo sibi ipsi persuaserant neminem
              sine eloquentia aut adsequi posse </p>
          </div>

          <div type="textpart" subtype="section" n="7">
            <p> in civitate aut tueri conspicuum et eminentem locum. nec mirum, cum etiam inviti ad
              populum producerentur, cum parum esset in senatu breviter censere, nisi qui ingenio et
              eloquentia sententiam suam tueretur, cum in aliquam invidiam aut crimen vocati sua
              voce respondendum haberent, cum testimonia quoque in publicis <add>iudiciis</add> non
              absentes nec per tabellam dare, sed coram et praesentes dicere cogerentur. </p>
          </div>

          <div type="textpart" subtype="section" n="8">
            <p> ita ad summa eloquentiae praemia magna etiam necessitas accedebat, et quo modo
              disertum haberi pulchrum et gloriosum, sic contra mutum et elinguem videri deforme
              habebatur. </p>
          </div>
        </div>
        <div type="textpart" subtype="chapter" n="37">
          <div type="textpart" subtype="section" n="1">
            <p>Ergo non minus rubore quam praemiis stimulabantur, ne clientulorum loco potius quam
              patronorum numerarentur, ne traditae a maioribus necessitudines ad alios transirent,
              ne tamquam inertes et non suffecturi honoribus aut non impetrarent aut impetratos male
              tuerentur. </p>
          </div>

          <div type="textpart" subtype="section" n="2">
            <p> nescio an venerint in manus vestras haec vetera, quae et in antiquariorum
              bibliothecis adhuc manent et cum maxime a Muciano contrahuntur, ac iam undecim, ut
              opinor, Actorum libris et tribus </p>
          </div>

          <div type="textpart" subtype="section" n="3">
            <p> Epistularum composita et edita sunt. ex his intellegi potest Cn. Pompeium et M.
              Crassum non viribus modo et armis, sed ingenio quoque et oratione valuisse; Lentulos
              et Metellos et Lucullos et Curiones et ceteram procerum manum multum in his studiis
              operae curaeque posuisse, nec quemquam illis temporibus magnam potentiam sine aliqua
              eloquentia consecutum. </p>
          </div>

          <div type="textpart" subtype="section" n="4">
            <p> his accedebat splendor reorum et magnitudo causarum, quae et ipsa plurimum
              eloquentiae praestant. nam multum interest, utrumne de furto aut formula et interdicto
              dicendum habeas, an de ambitu comitiorum, expilatis sociis et civibus trucidatis. </p>
          </div>

          <div type="textpart" subtype="section" n="5">
            <p> quae mala sicut non accidere melius est isque optimus civitatis status habendus est,
              in quo nihil tale patimur, ita cum acciderent, ingentem eloquentiae materiam
              subministrabant. crescit enim cum amplitudine rerum vis ingenii, nec quisquam claram
              et inlustrem orationem efficere potest nisi qui causam parem </p>
          </div>

          <div type="textpart" subtype="section" n="6">
            <p> invenit. non, opinor, Demosthenem orationes inlustrant, quas adversus tutores suos
              composuit, nec Ciceronem magnum oratorem P. Quintius defensus aut Licinius Archias
              faciunt: Catilina et Milo et Verres et Antonius hanc illi famam circumdederunt, non
              quia tanti fuerit rei publicae malos ferre cives, ut uberem ad dicendum materiam
              oratores haberent, sed, ut subinde admoneo, quaestionis meminerimus sciamusque nos de
              ea re loqui, quae facilius turbidis et inquietis </p>
          </div>

          <div type="textpart" subtype="section" n="7">
            <p> temporibus existit. quis ignorat utilius ac melius esse frui pace quam bello vexari?
              pluris tamen bonos proeliatores </p>
          </div>

          <div type="textpart" subtype="section" n="8">
            <p> bella quam pax ferunt. similis eloquentiae condicio. nam quo saepius steterit
              tamquam in acie quoque pluris et intulerit ictus et exceperit quoque maiores
              adversarios acrioresque pugnas sibi ipsa desumpserit, tanto altior et excelsior et
              illis nobilitata discriminibus in ore hominum agit, quorum ea natura est, ut secura
              velint. </p>
          </div>
        </div>
        <div type="textpart" subtype="chapter" n="38">
          <div type="textpart" subtype="section" n="1">
            <p>Transeo ad formam et consuetudinem veterum iudiciorum. quae etsi nunc aptior est
                <del>ita erit</del>, eloquentiam tamen illud forum magis exercebat, in quo nemo
              intra paucissimas horas perorare cogebatur et liberae comperendinationes erant et
              modum in dicendo sibi quisque sumebat et numerus </p>
          </div>

          <div type="textpart" subtype="section" n="2">
            <p> neque dierum neque patronorum finiebatur. primus haec tertio consulatu Cn. Pompeius
              adstrinxit imposuitque veluti frenos eloquentiae, ita tamen ut omnia in foro, omnia
              legibus, omnia apud praetores gererentur: apud quos quanto maiora negotia olim
              exerceri solita sint, quod maius argumentum est quam quod causae centumvirales, quae
              nunc primum obtinent locum, adeo splendore aliorum iudiciorum obruebantur, ut neque
              Ciceronis neque Caesaris neque Bruti neque Caelii neque Calvi, non denique ullius
              magni oratoris liber apud centumviros dictus legatur, exceptis orationibus Asinii,
              quae pro heredibus Urbiniae inscribuntur, ab ipso tamen Pollione mediis divi Augusti
              temporibus habitae, postquam longa temporum quies et continuum populi otium et assidua
              senatus tranquillitas et maxime principis disciplina ipsam quoque eloquentiam sicut
              omnia alia pacaverat. </p>
          </div>
        </div>
        <div type="textpart" subtype="chapter" n="39">
          <div type="textpart" subtype="section" n="1">
            <p>Parvum et ridiculum fortasse videbitur quod dicturus sum, dicam tamen, vel ideo ut
              rideatur. quantum humilitatis putamus eloquentiae attulisse paenulas istas, quibus
              adstricti et velut inclusi cum iudicibus fabulamur? quantum virium detraxisse orationi
              auditoria et tabularia credimus, in </p>
          </div>

          <div type="textpart" subtype="section" n="2">
            <p> quibus iam fere plurimae causae explicantur? nam quo modo nobilis equos cursus et
              spatia probant, sic est aliquis oratorum campus, per quem nisi liberi et soluti
              ferantur, </p>
          </div>

          <div type="textpart" subtype="section" n="3">
            <p> debilitatur ac frangitur eloquentia. ipsam quin immo curam et diligentis stili
              anxietatem contrariam experimur, quia saepe interrogat iudex, quando incipias, et ex
              interrogatione eius incipiendum est. frequenter probationibus et testibus silentium
              patronus indicit. unus inter haec dicenti aut alter adsistit, et res velut in
              solitudine agitur. </p>
          </div>

          <div type="textpart" subtype="section" n="4">
            <p> oratori autem clamore plausuque opus est et velut quodam theatro; qualia cotidie
              antiquis oratoribus contingebant, cum tot pariter ac tam nobiles forum coartarent, cum
              clientelae quoque ac tribus et municipiorum etiam legationes ac pars Italiae
              periclitantibus adsisteret, cum in plerisque iudiciis crederet </p>
          </div>

          <div type="textpart" subtype="section" n="5">
            <p> populus Romanus sua interesse quid iudicaretur. satis constat C. Cornelium et M.
              Scaurum et T. Milonem et L. Bestiam et P. Vatinium concursu totius civitatis et
              accusatos et defensos, ut frigidissimos quoque oratores ipsa certantis populi studia
              excitare et incendere potuerint. itaque hercule eius modi libri extant, ut ipsi quoque
              qui egerunt non aliis magis orationibus censeantur. </p>
          </div>
        </div>
        <div type="textpart" subtype="chapter" n="40">
          <div type="textpart" subtype="section" n="1">
            <p>Iam vero contiones assiduae et datum ius potentissimum quemque vexandi atque ipsa
              inimicitiarum gloria, cum se plurimi disertorum ne a Publio quidem Scipione aut
                <add>L.</add> Sulla aut Cn. Pompeio abstinerent, et ad incessendos principes viros,
              ut est natura invidiae, populi quoque et histriones auribus uterentur, quantum ardorem
              ingeniis, quas oratoribus faces admovebant. </p>
          </div>

          <div type="textpart" subtype="section" n="2">
            <p/>
            <p>. . non de otiosa et quieta re loquimur et quae probitate et modestia gaudeat, sed
              est magna illa et notabilis eloquentia alumna licentiae, quam stulti libertatem
              vocitant, comes seditionum, effrenati populi incitamentum, sine obsequio, sine
              severitate, contumax, temeraria, adrogans, quae in bene constitutis civitatibus non
              oritur. </p>
          </div>

          <div type="textpart" subtype="section" n="3">
            <p> quem enim oratorem Lacedaemonium, quem Cretensem accepimus? quarum civitatum
              severissima disciplina et severissimae leges traduntur. ne Macedonum quidem ac
              Persarum aut ullius gentis, quae certo imperio contenta fuerit, eloquentiam novimus.
              Rhodii quidam, plurimi Athenienses oratores extiterunt, apud quos omnia populus, omnia
              imperiti, omnia, ut sic dixerim, omnes </p>
          </div>

          <div type="textpart" subtype="section" n="4">
            <p> poterant. nostra quoque civitas, donec erravit, donec se partibus et dissensionibus
              et discordiis confecit, donec nulla fuit in foro pax, nulla in senatu concordia, nulla
              in iudiciis moderatio, nulla superiorum reverentia, nullus magistratuum modus, tulit
              sine dubio valentiorem eloquentiam, sicut indomitus ager habet quasdam herbas
              laetiores. sed nec tanti rei publicae Gracchorum eloquentia fuit, ut pateretur et
              leges, nec bene famam eloquentiae Cicero tali exitu pensavit. </p>
          </div>
        </div>
        <div type="textpart" subtype="chapter" n="41">
          <div type="textpart" subtype="section" n="1">
            <p>Sic quoque quod superest antiquitatis oratoribus forum non emendatae nec usque ad
              votum compositae civitatis argumentum est. </p>
          </div>

          <div type="textpart" subtype="section" n="2">
            <p> quis enim nos advocat nisi aut nocens aut miser? quod municipium in clientelam
              nostram venit, nisi quod aut vicinus populus aut domestica discordia agitat? quam
              provinciam tuemur nisi spoliatam vexatamque? atqui </p>
          </div>

          <div type="textpart" subtype="section" n="3">
            <p> melius fuisset non queri quam vindicari. quod si inveniretur aliqua civitas, in qua
              nemo peccaret, supervacuus esset inter innocentis orator sicut inter sanos medicus.
              quo modo tamen minimum usus minimumque profectus ars medentis habet in iis gentibus,
              quae firmissima valetudine ac saluberrimis corporibus utuntur, sic minor oratorum
              honor obscuriorque gloria est inter bonos mores et in obsequium </p>
          </div>

          <div type="textpart" subtype="section" n="4">
            <p> regentis paratos. quid enim opus est longis in senatu sententiis, cum optimi cito
              consentiant? quid multis apud populum contionibus, cum de re publica non imperiti et
              multi deliberent, sed sapientissimus et unus? quid voluntariis accusationibus, cum tam
              raro et tam parce peccetur? quid invidiosis et excedentibus modum defensionibus, cum
              clementia cognoscentis obviam periclitantibus eat? </p>
          </div>

          <div type="textpart" subtype="section" n="5">
            <p> credite, optimi et in quantum opus est disertissimi viri, si aut vos prioribus
              saeculis aut illi, quos miramur, his nati essent, ac deus aliquis vitas ac
                <del>vestra</del> tempora repente mutasset, nec vobis summa illa laus et gloria in
              eloquentia neque illis modus et temperamentum defuisset: nunc, quoniam nemo eodem
              tempore adsequi potest magnam famam et magnam quietem, bono saeculi sui quisque citra
              obtrectationem alterius utatur.' </p>
          </div>
        </div>
        <div type="textpart" subtype="chapter" n="42">
          <div type="textpart" subtype="section" n="1">
            <p>Finierat Maternus, cum Messalla: 'erant quibus contra dicerem, erant de quibus plura
              dici vellem, nisi iam dies esset exactus.' 'fiet' inquit Maternus 'postea arbitratu
              tuo, et si qua tibi obscura in hoc meo sermone visa sunt, de iis </p>
          </div>

          <div type="textpart" subtype="section" n="2">
            <p> rursus conferemus.' ac simul adsurgens et Aprum complexus 'ego' inquit 'te poetis,
              Messalla autem antiquariis criminabimur.' 'at ego vos rhetoribus et scholasticis'
              inquit. </p>
            <p>Cum adrisissent, discessimus. </p>
          </div>
        </div>
      </div>
    </body>
  </text>
</TEI>
