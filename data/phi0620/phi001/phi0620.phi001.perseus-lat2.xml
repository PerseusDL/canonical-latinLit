<!DOCTYPE TEI.2 PUBLIC "-//TEI P4//DTD Main DTD Driver File//EN" "http://www.tei-c.org/Guidelines/DTD/tei2.dtd" [
<!ENTITY % TEI.XML "INCLUDE">
<!ENTITY % PersVerse PUBLIC "-//Perseus P4//DTD Perseus Verse//EN" "http://www.perseus.tufts.edu/DTD/1.0/PersVerse.dtd" >
%PersVerse;
]>
<TEI.2>
  <teiHeader type="text" status="new">
    <fileDesc>
      <titleStmt>
        <title type="work" n="Eleg.">Elegies</title>
        <title type="sub">Machine readable text</title>
        <author n="Prop.">Sextus Propertius</author>
        <editor>Lucian Mueller</editor>
&responsibility;
&fund.NEH;    
      </titleStmt>
      <extent>about 35 Kb</extent>
        &Perseus.publish;
      <sourceDesc>
        <biblStruct>
          <monogr>
            <author>Propertius</author>
            <title>Elegies</title>
            <respStmt>
              <name>Lucian Mueller</name>
              <resp>editor</resp>
            </respStmt>
            <imprint>
              <pubPlace>Leipzig</pubPlace>
              <publisher>Teubner</publisher>
              <date>1898</date>
              <note>Machine readable text of this edition was posted on the Latin Library (http://www.thelatinlibrary.com) by Konrad Schroder</note>
            </imprint>
          </monogr>
	  <idno type="ISBN"></idno>
        </biblStruct>
      </sourceDesc>
    </fileDesc>

    <encodingDesc>
      <refsDecl doctype="TEI.2">
        <step delim="." refunit="book" from="DESCENDANT (1 DIV1 N %1)"/>
        <step delim="." refunit="poem" from="DESCENDANT (1 DIV2 N %2)" n="chunk"/>
        <step refunit="line" from="DESCENDANT (1 L N %3)"/>
      </refsDecl>
    </encodingDesc>

    <profileDesc>
      <langUsage>
        <language id="la">Latin
      </language></langUsage>
    </profileDesc>
    <revisionDesc>
      <change><date>12/02/98</date>
        <respStmt><name>SI</name><resp>ed.</resp></respStmt>
        <item>Text scanned, proofread and tagged by SI. </item></change>
      <change><date>12/08/98</date><respStmt><name>wm</name><resp>ed.</resp></respStmt>
      <item>Text of Prop. 1 proofread and tagged, added tei header which
      needs revision; changed landando 1.4.1 to laudando</item></change>
      <change><date>19-Jun-00</date><respStmt><name>AEM</name><resp>ed.</resp></respStmt>
      <item>

</item></change>
    </revisionDesc>
  </teiHeader>
<text lang="la">
<body>
<div1 type="book" n="1">
<div2 type="poem" n="1">
<l>Cynthia prima suis miserum me cepit ocellis,</l>
<l>contactum nullis ante cupidinibus.</l>
<l>tum mihi constantis deiecit lumina fastus</l>
<l>et caput impositis pressit Amor pedibus,</l>
<l n="5">donec  me docuit castas odisse puellas</l>
<l>improbus, et nullo vivere consilio.</l>
<l>ei mihi, iam toto furor hic non deficit anno,</l>
<l>cum tamen adversos cogor habere deos.</l>
<l>Milanion nullos fugiendo, Tulle, labores</l>
<l n="10">saevitiam  durae contudit Iasidos.</l>
<l>nam modo Partheniis amens errabat in antris,</l>
<l>rursus in hirsutas ibat et ille feras;</l>
<l>ille etiam Hylaei percussus vulnere rami</l>
<l>saucius Arcadiis rupibus ingemuit.</l>
<l n="15">ergo  velocem potuit domuisse puellam:</l>
<l>tantum in amore fides et benefacta valent.</l>
<l>in me tardus Amor non ullas cogitat artes,</l>
<l>nec meminit notas, ut prius, ire vias.</l>
<l>at vos, deductae quibus est pellacia lunae</l>
<l n="20">et  labor in magicis sacra piare focis,</l>
<l>en agedum dominae mentem convertite nostrae,</l>
<l>et facite illa meo palleat ore magis!</l>
<l>tunc ego crediderim Manes et sidera vobis</l>
<l>posse Cytinaeis ducere carminibus.</l>
<l n="25">aut  vos, qui sero lapsum revocatis, amici,</l>
<l>quaerite non sani pectoris auxilia.</l>
<l>fortiter et ferrum saevos patiemur et ignes,</l>
<l>sit modo libertas quae velit ira loqui.</l>
<l>ferte per extremas gentes et ferte per undas,</l>
<l n="30">qua  non ulla meum femina norit iter.</l>
<l>vos remanete, quibus facili deus annuit aure,</l>
<l>sitis et in tuto semper amore pares.</l>
<l>nam me nostra Venus noctes exercet amaras,</l>
<l>et nullo vacuus tempore defit Amor.</l>
<l n="35">hoc,  moneo, vitate malum: sua quemque moretur</l>
<l>cura, neque assueto mutet amore torum.</l>
<l>quod si quis monitis tardas adverterit aures,</l>
<l>heu referet quanto verba dolore mea!</l>
</div2>

<div2 type="poem" n="2">
<l>Quid iuvat ornato procedere, vita, capillo</l>
<l>et tenuis Coa veste movere sinus,</l>
<l>aut quid Orontea crines perfundere murra,</l>
<l>teque peregrinis vendere muneribus,</l>
<l n="5">naturaeque  decus mercato perdere cultu,</l>
<l>nec sinere in propriis membra nitere bonis?</l>
<l>crede mihi, non ulla tuaest medicina figurae:</l>
<l>nudus Amor formam non amat artificem.</l>
<l>aspice quos summittat humus non fossa colores,</l>
<l n="10">ut  veniant hederae sponte sua melius,</l>
<l>surgat et in solis formosior arbutus antris,</l>
<l>et sciat indocilis currere lympha vias.</l>
<l>litora nativis praefulgent picta lapillis,</l>
<l>et volucres nulla dulcius arte canunt.</l>
<l n="15">non  sic Leucippis succendit Castora Phoebe,</l>
<l>Pollucem cultu non Helaira soror;</l>
<l>non, Idae et cupido quondam discordia Phoebo,</l>
<l>Eueni patriis filia litoribus;</l>
<l>nec Phrygium falso traxit candore maritum</l>
<l n="20">avecta  externis Hippodamia rotis:</l>
<l>sed facies aderat nullis obnoxia gemmis,</l>
<l>qualis Apelleis est color in tabulis.</l>
<l>non illis studium fuco conquirere amantes:</l>
<l>illis ampla satis forma pudicitia.</l>
<l n="25">non  ego nunc vereor ne sis tibi vilior istis:</l>
<l>uni si qua placet, culta puella sat est;</l>
<l>cum tibi praesertim Phoebus sua carmina donet</l>
<l>Aoniamque libens Calliopea lyram,</l>
<l>unica nec desit iucundis gratia verbis,</l>
<l n="30">omnia  quaeque Venus, quaeque Minerva probat.</l>
<l>his tu semper eris nostrae gratissima vitae,</l>
</div2>

<div2 type="poem" n="3">
<l>Qualis Thesea iacuit cedente carina</l>
<l>languida desertis Cnosia litoribus;</l>
<l>qualis et accubuit primo Cepheia somno</l>
<l>libera iam duris cotibus Andromede;</l>
<l n="5">nec  minus assiduis Edonis fessa choreis</l>
<l>qualis in herboso concidit Apidano:</l>
<l>talis visa mihi mollem spirare quietem</l>
<l>Cynthia consertis nixa caput manibus,</l>
<l>ebria cum multo traherem vestigia Baccho,</l>
<l n="10">et  quaterent sera nocte facem pueri.</l>
<l>hanc ego, nondum etiam sensus deperditus omnis,</l>
<l>molliter impresso conor adire toro;</l>
<l>et quamvis duplici correptum ardore iuberent</l>
<l>hac Amor hac Liber, durus uterque deus,</l>
<l n="15">subiecto  leviter positam temptare lacerto</l>
<l>osculaque admota sumere tarda manu,</l>
<l>non tamen ausus eram dominae turbare quietem,</l>
<l>expertae metuens iurgia saevitiae;</l>
<l>sed sic intentis haerebam fixus ocellis,</l>
<l n="20">Argus  ut ignotis cornibus Inachidos.</l>
<l>et modo solvebam nostra de fronte corollas</l>
<l>ponebamque tuis, Cynthia, temporibus;</l>
<l>et modo gaudebam lapsos formare capillos;</l>
<l>nunc furtiva cavis poma dabam manibus:</l>
<l n="25">omnia  quae ingrato largibar munera somno,</l>
<l>munera de prono saepe voluta sinu;</l>
<l>et quotiens raro duxti suspiria motu,</l>
<l>obstupui vano credulus auspicio,</l>
<l>ne qua tibi insolitos portarent visa timores,</l>
<l n="30">neve  quis invitam cogeret esse suam:</l>
<l>donec diversas praecurrens luna fenestras,</l>
<l>luna moraturis sedula luminibus,</l>
<l>compositos levibus radiis patefecit ocellos.</l>
<l>sic ait in molli fixa toro cubitum:</l>
<l n="35">'tandem  te nostro referens iniuria lecto</l>
<l>alterius clausis expulit e foribus?</l>
<l>namque ubi longa meae consumpsti tempora noctis,</l>
<l>languidus exactis, ei mihi, sideribus?</l>
<l>o utinam talis perducas, improbe, noctes,</l>
<l n="40">me  miseram qualis semper habere iubes!</l>
<l>nam modo purpureo fallebam stamine somnum,</l>
<l>rursus et Orpheae carmine, fessa, lyrae;</l>
<l>interdum leviter mecum deserta querebar</l>
<l>externo longas saepe in amore moras:</l>
<l n="45">dum  me iucundis lassam Sopor impulit alis.</l>
<l>illa fuit lacrimis ultima cura meis.'</l>
</div2>

<div2 type="poem" n="4">
<l>Quid mihi tam multas laudando, Basse, puellas</l>
<l>mutatum domina cogis abire mea?</l>
<l>quid me non pateris vitae quodcumque sequetur</l>
<l>hoc magis assueto ducere servitio?</l>
<l n="5">tu  licet Antiopae formam Nycteidos, et tu</l>
<l>Spartanae referas laudibus Hermionae,</l>
<l>et quascumque tulit formosi temporis aetas;</l>
<l>Cynthia non illas nomen habere sinat:</l>
<l>nedum, si levibus fuerit collata figuris,</l>
<l n="10">inferior  duro iudice turpis eat.</l>
<l>haec sed forma mei pars est extrema furoris;</l>
<l>sunt maiora, quibus, Basse, perire iuvat:</l>
<l>ingenuus color et motis decor artubus et quae</l>
<l>gaudia sub tacita discere veste libet.</l>
<l n="15">quo  magis et nostros contendis solvere amores,</l>
<l>hoc magis accepta fallit uterque fide.</l>
<l>non impune feres: sciet haec insana puella</l>
<l>et tibi non tacitis vocibus hostis erit;</l>
<l>nec tibi me post haec committet Cynthia nec te</l>
<l n="20">quaeret;  erit tanti criminis illa memor,</l>
<l>et te circum omnis alias irata puellas</l>
<l>differet: heu nullo limine carus eris.</l>
<l>nullas illa suis contemnet fletibus aras,</l>
<l>et quicumque sacer, qualis ubique, lapis.</l>
<l n="25">non  ullo gravius temptatur Cynthia damno</l>
<l>quam sibi cum rapto cessat amore decus,</l>
<l>praecipue nostro. maneat sic semper, adoro,</l>
<l>nec quicquam ex illa quod querar inveniam!</l>
</div2>

<div2 type="poem" n="5">
<l>invide,  tu tandem voces compesce molestas</l>
<l>et  sine nos cursu, quo sumus, ire pares!</l>
<l>Quid tibi vis, insane? meae sentire furores?</l>
<l>infelix, properas ultima nosse mala,</l>
<l n="5">et miser ignotos vestigia ferre per ignes,</l>
<l>et bibere e tota toxica Thessalia.</l>
<l>non est illa vagis similis collata puellis:</l>
<l>molliter irasci non sciet illa tibi.</l>
<l>quod si forte tuis non est contraria votis,</l>
<l n="10">at  tibi curarum milia quanta dabit!</l>
<l>non tibi iam somnos, non illa relinquet ocellos:</l>
<l>illa ferox animis alligat una viros.</l>
<l>a, mea contemptus quotiens ad limina curres,</l>
<l>cum tibi singultu fortia verba cadent,</l>
<l n="15">et  tremulus maestis orietur fletibus horror,</l>
<l>et timor informem ducet in ore notam,</l>
<l>et quaecumque voles fugient tibi verba querenti,</l>
<l>nec poteris, qui sis aut ubi, nosse miser!</l>
<l>tum grave servitium nostrae cogere puellae</l>
<l n="20">discere  et exclusum quid sit abire domum;</l>
<l>nec iam pallorem totiens mirabere nostrum,</l>
<l>aut cur sim toto corpore nullus ego.</l>
<l>nec tibi nobilitas poterit succurrere amanti:</l>
<l>nescit Amor priscis cedere imaginibus.</l>
<l n="25">quod  si parva tuae dederis vestigia culpae,</l>
<l>quam cito de tanto nomine rumor eris!</l>
<l>non ego tum potero solacia ferre roganti,</l>
<l>cum mihi nulla mei sit medicina mali;</l>
<l>sed pariter miseri socio cogemur amore</l>
<l n="30">alter  in alterius mutua flere sinu.</l>
<l>quare, quid possit mea Cynthia, desine, Galle,</l>
<l>quaerere: non impune illa rogata venit.</l>
</div2>

<div2 type="poem" n="6">
<l>Non ego nunc Hadriae vereor mare noscere tecum,</l>
<l>Tulle, neque Aegaeo ducere vela salo,</l>
<l>cum quo Rhipaeos possim conscendere montes</l>
<l>ulteriusque domos vadere Memnonias;</l>
<l n="5">sed  me complexae remorantur verba puellae,</l>
<l>mutatoque graves saepe colore preces.</l>
<l>illa mihi totis argutat noctibus ignes,</l>
<l>et queritur nullos esse relicta deos;</l>
<l>illa meam mihi iam se denegat, illa minatur</l>
<l n="10">quae  solet ingrato tristis amica viro.</l>
<l>his ego non horam possum durare querelis:</l>
<l>ah pereat, si quis lentus amare potest!</l>
<l>an mihi sit tanti doctas cognoscere Athenas</l>
<l>atque Asiae veteres cernere divitias,</l>
<l n="15">ut  mihi deducta faciat convicia puppi</l>
<l>Cynthia et insanis ora notet manibus,</l>
<l>osculaque opposito dicat sibi debita vento,</l>
<l>et nihil infido durius esse viro?</l>
<l>tu patrui meritas conare anteire secures,</l>
<l n="20">et  vetera oblitis iura refer sociis.</l>
<l>nam tua non aetas umquam cessavit amori,</l>
<l>semper at armatae cura fuit patriae;</l>
<l>et tibi non umquam nostros puer iste labores</l>
<l>afferat et lacrimis omnia nota meis!</l>
<l n="25">me  sine, quem semper voluit fortuna iacere,</l>
<l>huic animam extremam reddere nequitiae.</l>
<l>multi longinquo periere in amore libenter,</l>
<l>in quorum numero me quoque terra tegat.</l>
<l>non ego sum laudi, non natus idoneus armis:</l>
<l n="30">hanc  me militiam fata subire volunt.</l>
<l>at tu, seu mollis qua tendit Ionia, seu qua</l>
<l>Lydia Pactoli tingit arata liquor,</l>
<l>seu pedibus terras seu pontum remige carpes,</l>
<l>ibis et accepti pars eris imperii:</l>
<l n="35">tum  tibi si qua mei veniet non immemor hora,</l>
<l>vivere me duro sidere certus eris.</l>
</div2>

<div2 type="poem" n="7">
<l>Dum tibi Cadmeae dicuntur, Pontice, Thebae</l>
<l>armaque fraternae tristia militiae,</l>
<l>atque, ita sim felix, primo contendis Homero</l>
<l>(sint modo fata tuis mollia carminibus),</l>
<l n="5">nos,  ut consuemus, nostros agitamus amores,</l>
<l>atque aliquid duram quaerimus in dominam;</l>
<l>nec tantum ingenio quantum servire dolori</l>
<l>cogor et aetatis tempora dura queri.</l>
<l>hic mihi conteritur vitae modus, haec mea famast,</l>
<l n="10">hinc  cupio nomen carminis ire mei.</l>
<l>me laudent doctae m placuisse puellae,</l>
<l>Pontice, et iniustas saepe tulisse minas;</l>
<l>me legat assidue post haec neglectus amator,</l>
<l>et prosint illi cognita nostra mala.</l>
<l n="15">te  quoque si certo puer hic concusserit arcu&mdash;</l>
<l>quo nollem nostros me violasse deos!&mdash;</l>
<l>longe castra tibi, longe miser agmina septem</l>
<l>flebis in aeterno surda iacere situ;</l>
<l>et frustra cupies mollem componere versum,</l>
<l n="20">nec  tibi subiciet carmina serus Amor.</l>
<l>tum me non humilem mirabere saepe poetam,</l>
<l>tunc ego Romanis praeferar ingeniis.</l>
<l><del>nec poterunt iuvenes nostro reticere sepulcro</del></l>
<l><del>'ardoris nostri magne poeta iaces.'</del></l>
<l n="25">tu  cave nostra tuo contemnas carmina fastu:</l>
<l>saepe venit magno faenore tardus Amor.</l>
</div2>

<div2 type="poem" n="8a">
<l>Tune igitur demens, nec te mea cura moratur?</l>
<l>an tibi sum gelida vilior Illyria?</l>
<l>et tibi iam tanti, quicumquest, iste videtur,</l>
<l>ut sine me vento quolibet ire velis?</l>
<l n="5">tune  audire potes vesani murmura ponti</l>
<l>fortis, et in dura nave iacere potes?</l>
<l>tu pedibus teneris positas fulcire pruinas,</l>
<l>tu potes insolitas, Cynthia, ferre nives?</l>
<l>o utinam hibernae duplicentur tempora brumae,</l>
<l n="10">et  sit iners tardis navita Vergiliis,</l>
<l>nec tibi Tyrrhena solvatur funis harena,</l>
<l>neve inimica meas elevet aura preces</l>
<l n="15">et  me defixum vacua patiatur in ora</l>
<l>crudelem infesta saepe vocare manu!</l>
<l>sed quocumque modo de me, periura, mereris,</l>
<l>sit Galatea tuae non aliena viae;</l>
<l n="13">atque  ego non videam talis subsidere ventos,</l>
<l>cum tibi provectas auferet unda rates,</l>
<l n="19">ut  te felici post victa Ceraunia remo</l>
<l>accipiat placidis Oricos aequoribus.</l>
<l>nam me non ullae poterunt corrumpere, de te</l>
<l>quin ego, vita, tuo limine verba querar;</l>
<l>nec me deficiet nautas rogitare citatos</l>
<l>'dicite, quo portu clausa puella meast?',</l>
<l n="25">et  dicam 'licet Artaciis considat in oris,</l>
<l>et licet Hylaeis, illa futura meast.'</l>
</div2>

<div2 type="poem" n="8b">
<l>Hic erit! hic iurata manet! rumpantur iniqui!</l>
<l>vicimus: assiduas non tulit illa preces.</l>
<l>falsa licet cupidus deponat gaudia livor:</l>
<l n="30">destitit  ire novas Cynthia nostra vias.</l>
<l>illi carus ego et per me carissima Roma</l>
<l>dicitur, et sine me dulcia regna negat.</l>
<l>illa vel angusto mecum requiescere lecto</l>
<l>et quocumque modo maluit esse mea,</l>
<l n="35">quam  sibi dotatae regnum vetus Hippodamiae,</l>
<l>et quas Elis opes apta pararat equis.</l>
<l>quamvis magna daret, quamvis maiora daturus,</l>
<l>non tamen illa meos fugit avara sinus.</l>
<l>hanc ego non auro, non Indis flectere conchis,</l>
<l n="40">sed  potui blandi carminis obsequio.</l>
<l>sunt igitur Musae, neque amanti tardus Apollo,</l>
<l>quis ego fretus amo: Cynthia rara meast!</l>
<l>nunc mihi summa licet contingere sidera plantis:</l>
<l>sive dies seu nox venerit, illa meast!</l>
<l n="45">nec  mihi rivalis certos subducet amores:</l>
<l>ista meam norit gloria canitiem.</l>
</div2>

<div2 type="poem" n="9">
<l>Dicebam tibi venturos, irrisor, amores,</l>
<l>nec tibi perpetuo libera verba fore:</l>
<l>ecce iaces supplexque venis ad iura puellae,</l>
<l>et tibi nunc quaevis imperat empta modo.</l>
<l n="5">non  me Chaoniae vincant in amore columbae</l>
<l>dicere, quos iuvenes quaeque puella domet.</l>
<l>me dolor et lacrimae merito fecere peritum:</l>
<l>atque utinam posito dicar amore rudis!</l>
<l>quid tibi nunc misero prodest grave dicere carmen</l>
<l n="10">aut  Amphioniae moenia flere lyrae?</l>
<l>plus in amore valet Mimnermi versus Homero:</l>
<l>carmina mansuetus lenia quaerit Amor.</l>
<l>i quaeso et tristis istos sepone libellos,</l>
<l>et cane quod quaevis nosse puella velit!</l>
<l n="15">quid  si non esset facilis tibi copia! nunc tu</l>
<l>insanus medio flumine quaeris aquam.</l>
<l>necdum etiam palles, vero nec tangeris igni:</l>
<l>haec est venturi prima favilla mali.</l>
<l>tum magis Armenias cupies accedere tigres</l>
<l n="20">et  magis infernae vincula nosse rotae,</l>
<l>quam pueri totiens arcum sentire medullis</l>
<l>et nihil iratae posse negare tuae.</l>
<l>nullus Amor cuiquam facilis ita praebuit alas,</l>
<l>ut non alterna presserit ille manu.</l>
<l n="25">nec  te decipiat, quod sit satis illa parata:</l>
<l>acrius illa subit, Pontice, si qua tuast,</l>
<l>quippe ubi non liceat vacuos seducere ocellos,</l>
<l>nec vigilare alio limine cedat Amor.</l>
<l>qui non ante patet, donec manus attigit ossa:</l>
<l n="30">quisquis  es, assiduas tu fuge blanditias!</l>
<l>illis et silices et possint cedere quercus,</l>
<l>nedum tu possis, spiritus iste levis.</l>
<l>quare, si pudor est, quam primum errata fatere:</l>
<l>dicere quo pereas saepe in amore levat.</l>
</div2>

<div2 type="poem" n="10">
<l>O iucunda quies, primo cum testis amori</l>
<l>affueram vestris conscius in lacrimis!</l>
<l>o noctem meminisse mihi iucunda voluptas,</l>
<l>o quotiens votis illa vocanda meis,</l>
<l n="5">cum  te complexa morientem, Galle, puella</l>
<l>vidimus et longa ducere verba mora!</l>
<l>quamvis labentis premeret mihi somnus ocellos</l>
<l>et mediis caelo Luna ruberet equis,</l>
<l>non tamen a vestro potui secedere lusu:</l>
<l n="10">tantus  in alternis vocibus ardor erat.</l>
<l>sed quoniam non es veritus concredere nobis,</l>
<l>accipe commissae munera laetitiae:</l>
<l>non m vestros didici reticere dolores,</l>
<l>est quiddam in nobis maius, amice, fide.</l>
<l n="15">possum  ego diversos iterum coniungere amantes,</l>
<l>et dominae tardas possum aperire fores;</l>
<l>et possum alterius curas sanare recentis,</l>
<l>nec levis in verbis est medicina meis.</l>
<l>Cynthia me docuit, semper quae cuique petenda</l>
<l n="20">quaeque  cavenda forent: non nihil egit Amor.</l>
<l>tu cave ne tristi cupias pugnare puellae,</l>
<l>neve superba loqui, neve tacere diu;</l>
<l>neu, si quid petiit, ingrata fronte negaris,</l>
<l>neu tibi pro vano verba benigna cadant.</l>
<l n="25">irritata  venit, quando contemnitur illa,</l>
<l>nec meminit iustas ponere laesa minas:</l>
<l>at quo sis humilis magis et subiectus amori,</l>
<l>hoc magis effectu saepe fruare bono.</l>
<l>is poterit felix una remanere puella,</l>
<l>qui numquam vacuo pectore liber erit.</l>
</div2>

<div2 type="poem" n="11">
<l>Ecquid te mediis cessantem, Cynthia, Baiis,</l>
<l>qua iacet Herculeis semita litoribus,</l>
<l>et modo Thesproti mirantem subdita regno</l>
<l>proxima Misenis aequora nobilibus,</l>
<l n="5">nostri  cura subit memores adducere noctes?</l>
<l>ecquis in extremo restat amore locus?</l>
<l>an te nescio quis simulatis ignibus hostis</l>
<l>sustulit e nostris, Cynthia, carminibus,</l>
<l n="15">ut  solet amoto labi custode puella,</l>
<l>perfida communis nec meminisse deos?</l>
<l n="9">atque  utinam mage te remis confisa minutis</l>
<l>parvula Lucrina cumba moretur aqua,</l>
<l>aut teneat clausam tenui Teuthrantis in unda</l>
<l>alternae facilis cedere lympha manu,</l>
<l>quam vacet alterius blandos audire susurros</l>
<l>molliter in tacito litore compositam!</l>
<l n="17">non  quia perspecta non es mihi cognita fama,</l>
<l>sed quod in hac omnis parte timetur amor.</l>
<l>ignosces igitur, si quid tibi triste libelli</l>
<l n="20">attulerint  nostri: culpa timoris erit.</l>
<l>ah mihi non maior carae custodia matris</l>
<l>aut sine te vitae cura sit ulla meae!</l>
<l>tu mihi sola domus, tu, Cynthia, sola parentes,</l>
<l>omnia tu nostrae tempora laetitiae.</l>
<l n="25">seu  tristis veniam seu contra laetus amicis,</l>
<l>quicquid ero, dicam 'Cynthia causa fuit.'</l>
<l>tu modo quam primum corruptas desere Baias:</l>
<l>multis ista dabunt litora discidium,</l>
<l>litora quae fuerunt castis inimica puellis:</l>
<l>ah pereant Baiae, crimen amoris, aquae!</l>
</div2>

<div2 type="poem" n="12">
<l>Quid mihi desidiae non cessas fingere crimen,</l>
<l>quod faciat nobis Cynthia, Roma, moram?</l>
<l>tam multa illa meo divisast milia lecto,</l>
<l>quantum Hypanis Veneto dissidet Eridano;</l>
<l n="5">nec  mihi consuetos amplexu nutrit amores</l>
<l>Cynthia, nec nostra dulcis in aure sonat.</l>
<l>olim gratus eram: non ullo tempore cuiquam</l>
<l>contigit ut simili posset amare fide.</l>
<l>invidiae fuimus: num me deus obruit? an quae</l>
<l n="10">lecta  Prometheis dividit herba iugis?</l>
<l>non sum ego qui fueram: mutat via longa puellas.</l>
<l>quantus in exiguo tempore fugit amor!</l>
<l>nunc primum longas s cognoscere noctes</l>
<l>cogor et ipse meis auribus esse gravis.</l>
<l n="15">felix,  qui potuit praesenti flere puellae</l>
<l>(non nihil aspersus gaudet Amor lacrimis),</l>
<l>aut, si despectus, potuit mutare calores</l>
<l>(sunt quoque translato gaudia servitio).</l>
<l>mi neque amare aliam neque ab hac desistere fas est:</l>
<l>Cynthia prima fuit, Cynthia finis erit.</l>
</div2>

<div2 type="poem" n="13">
<l>Tu, quod saepe soles, nostro laetabere casu,</l>
<l>Galle, quod abrepto s amore vacem.</l>
<l>at non ipse tuas imitabor, perfide, voces:</l>
<l>fallere te numquam, Galle, puella velit.</l>
<l n="5">dum  tibi deceptis augetur fama puellis,</l>
<l>certus et in nullo quaeris amore moram,</l>
<l>perditus in quadam tardis pallescere curis</l>
<l>incipis, et primo lapsus abire gradu.</l>
<l>haec erit illarum contempti poena doloris:</l>
<l n="10">multarum  miseras exiget una vices.</l>
<l>haec tibi vulgaris istos compescet amores,</l>
<l>nec nova quaerendo semper amicus eris.</l>
<l>haec non sum rumore malo, non augure doctus;</l>
<l>vidi ego: me quaeso teste negare potes?</l>
<l n="15">vidi  ego te toto vinctum languescere collo</l>
<l>et flere iniectis, Galle, diu manibus,</l>
<l>et cupere optatis animam deponere labris,</l>
<l>et quae deinde meus celat, amice, pudor.</l>
<l>non ego complexus potui diducere vestros:</l>
<l n="20">tantus  erat demens inter utrosque furor.</l>
<l>non sic Haemonio Salmonida mixtus Enipeo</l>
<l>Taenarius facili pressit amore deus,</l>
<l>nec sic caelestem flagrans amor Herculis Heben</l>
<l>sensit ab Oetaeis gaudia prima rogis.</l>
<l n="25">una  dies omnis potuit praecurrere amantes:</l>
<l>nam tibi non tepidas subdidit illa faces,</l>
<l>nec tibi praeteritos passast succedere fastus,</l>
<l>nec sinet: addictum te tuus ardor aget.</l>
<l>nec mirum, cum sit Iove dignae proxima Ledae</l>
<l n="30">et  Ledae partu gratior, una tribus;</l>
<l>illa sit Inachiis et blandior heroinis,</l>
<l>illa suis verbis cogat amare Iovem.</l>
<l>tu vero quoniam semel es periturus amore,</l>
<l>utere: non alio limine dignus eras.</l>
<l n="35">qui  tibi sit felix, quoniam novus incidit, error;</l>
<l>et quotcumque voles, una sit ista tibi.</l>
</div2>

<div2 type="poem" n="14">
<l>Tu licet abiectus Tiberina molliter unda</l>
<l>Lesbia Mentoreo vina bibas opere,</l>
<l>et modo tam celeris mireris currere lintres</l>
<l>et modo tam tardas funibus ire rates;</l>
<l n="5">et  nemus omne satas intendat vertice silvas,</l>
<l>urgetur quantis Caucasus arboribus;</l>
<l>non tamen ista meo valeant contendere amori:</l>
<l>nescit Amor magnis cedere divitiis.</l>
<l>nam sive optatam mecum trahit illa quietem,</l>
<l n="10">seu  facili totum ducit amore diem,</l>
<l>tum mihi Pactoli veniunt sub tecta liquores,</l>
<l>et legitur Rubris gemma sub aequoribus;</l>
<l>tum mihi cessuros spondent mea gaudia reges:</l>
<l>quae maneant, dum me fata perire volent!</l>
<l n="15">nam  quis divitiis adverso gaudet Amore?</l>
<l>nulla mihi tristi praemia sint Venere!</l>
<l>illa potest magnas heroum infringere vires,</l>
<l>illa etiam duris mentibus esse dolor:</l>
<l>illa neque Arabium metuit transcendere limen</l>
<l n="20">nec  timet ostrino, Tulle, subire toro,</l>
<l>et miserum toto iuvenem versare cubili:</l>
<l>quid relevant variis serica textilibus?</l>
<l>quae mihi dum placata aderit, non ulla verebor</l>
<l>regna vel Alcinoi munera despicere.</l>
</div2>

<div2 type="poem" n="15">
<l>Saepe ego multa tuae levitatis dura timebam,</l>
<l>hac tamen excepta, Cynthia, perfidia.</l>
<l>aspice me quanto rapiat fortuna periclo!</l>
<l>tu tamen in nostro lenta timore venis;</l>
<l n="5">et  potes hesternos manibus componere crines</l>
<l>et longa faciem quaerere desidia,</l>
<l>nec minus Eois pectus variare lapillis,</l>
<l>ut formosa novo quae parat ire viro.</l>
<l>at non sic Ithaci digressu mota Calypso</l>
<l n="10">desertis  olim fleverat aequoribus:</l>
<l>multos illa dies incomptis maesta capillis</l>
<l>sederat, iniusto multa locuta salo,</l>
<l>et quamvis numquam post haec visura, dolebat</l>
<l>illa tamen, longae conscia laetitiae.</l>
<l n="17">nec  sic Aesoniden rapientibus anxia ventis</l>
<l>Hypsipyle vacuo constitit in thalamo:</l>
<l>Hypsipyle nullos post illos sensit amores,</l>
<l n="20">ut  semel Haemonio tabuit hospitio.</l>
<l>coniugis Euadne miseros elata per ignes</l>
<l>occidit, Argivae fama pudicitiae.</l>
<l n="15">Alphesiboea  suos ultast pro coniuge fratres,</l>
<l>sanguinis et cari vincula rupit amor.</l>
<l n="23">quarum  nulla tuos potuit convertere mores,</l>
<l>tu quoque uti fieres nobilis historia.</l>
<l>desine iam revocare tuis periuria verbis,</l>
<l>Cynthia, et oblitos parce movere deos;</l>
<l>audax ah nimium, nostro dolitura periclo,</l>
<l>si quid forte tibi durius inciderit!</l>
<l>alta prius retro labentur flumina ponto,</l>
<l n="30">annus  et inversas duxerit ante vices,</l>
<l>quam tua sub nostro mutetur pectore cura:</l>
<l>sis quodcumque voles, non aliena tamen.</l>
<l>tam tibi ne viles isti videantur ocelli,</l>
<l>per quos saepe mihi credita perfidiast!</l>
<l n="35">hos  tu iurabas, si quid mentita fuisses,</l>
<l>ut tibi suppositis exciderent manibus:</l>
<l>et contra magnum potes hos attollere Solem,</l>
<l>nec tremis admissae conscia nequitiae?</l>
<l>quis te cogebat multos pallere colores</l>
<l n="40">et  fletum invitis ducere luminibus?</l>
<l>quis ego nunc pereo, similis moniturus amantes</l>
<l>non ullis tutum credere blanditiis.</l>
</div2>

<div2 type="poem" n="16">
<l>Quae fueram magnis olim patefacta triumphis,</l>
<l>ianua Patriciae vota Pudicitiae,</l>
<l>cuius inaurati celebrarunt limina currus,</l>
<l>captorum lacrimis umida supplicibus,</l>
<l n="5">nunc  ego, nocturnis potorum saucia rixis,</l>
<l>pulsata indignis saepe queror manibus,</l>
<l>et mihi non desunt turpes pendere corollae</l>
<l>semper et exclusi signa iacere faces.</l>
<l>nec possum infamis dominae defendere voces,</l>
<l n="10">nobilis  obscenis tradita carminibus;</l>
<l>nec tamen illa suae revocatur parcere famae,</l>
<l>turpior et saecli vivere luxuria.</l>
<l>has inter gravius cogor deflere querelas,</l>
<l>supplicis a longis tristior excubiis.</l>
<l n="15">ille  meos numquam patitur requiescere postes,</l>
<l>arguta referens carmina blanditia:</l>
<l>'ianua vel domina penitus crudelior ipsa,</l>
<l>quid mihi tam duris clausa taces foribus?</l>
<l>cur numquam reserata meos admittis amores,</l>
<l n="20">nescia  furtivas reddere mota preces?</l>
<l>nullane finis erit nostro concessa dolori,</l>
<l>turpis et in tepido limine somnus erit?</l>
<l>me mediae noctes, me sidera prona iacentem,</l>
<l>frigidaque Eoo me dolet aura gelu.</l>
<l n="27">o  utinam traiecta cava mea vocula rima</l>
<l>percussas dominae vertat in auriculas!</l>
<l>sit licet et saxo patientior illa Sicano,</l>
<l n="30">sit  licet et ferro durior et chalybe,</l>
<l>non tamen illa suos poterit compescere ocellos,</l>
<l>surget et invitis spiritus in lacrimis.</l>
<l>nunc iacet alterius felici nixa lacerto,</l>
<l>at mea nocturno verba cadunt Zephyro.</l>
<l n="35">sed  tu sola mei, tu maxima causa doloris,</l>
<l>victa meis numquam, ianua, muneribus,</l>
<l n="25">tu  sola humanos numquam miserata dolores</l>
<l>respondes tacitis mutua cardinibus.</l>
<l n="37">te  non ulla meae laesit petulantia linguae;</l>
<l>quae solet irato dicere tanta ioco,</l>
<l>ut me tam longa raucum patiare querela</l>
<l n="40">sollicitas  trivio pervigilare moras?</l>
<l>at tibi saepe novo deduxi carmina versu,</l>
<l>osculaque innixus pressa dedi gradibus.</l>
<l>ante tuos quotiens verti me, perfida, postes,</l>
<l>debitaque occultis vota tuli manibus!'</l>
<l n="45">haec  ille et si quae miseri novistis amantes,</l>
<l>et matutinis obstrepit alitibus.</l>
<l>sic ego nunc dominae vitiis et semper amantis</l>
<l>fletibus alterna differor invidia.</l>
</div2>

<div2 type="poem" n="17">
<l>Et merito, quoniam potui fugisse puellam,</l>
<l>nunc ego desertas alloquor alcyonas.</l>
<l>nec mihi Cassiope salvo visura carinam,</l>
<l>omniaque ingrato litore vota cadunt.</l>
<l n="5">quin  etiam absenti prosunt tibi, Cynthia, venti:</l>
<l>aspice, quam saevas increpat aura minas.</l>
<l>nullane placatae veniet fortuna procellae?</l>
<l>haecine parva meum funus harena teget?</l>
<l>tu tamen in melius saevas converte querelas:</l>
<l n="10">sat  tibi sit poenae nox et iniqua vada.</l>
<l>an poteris siccis mea fata reposcere ocellis,</l>
<l>ossaque nulla tuo nostra tenere sinu?</l>
<l>ah pereat, quicumque rates et vela paravit</l>
<l>primus et invito gurgite fecit iter!</l>
<l n="15">nonne  fuit levius dominae pervincere mores</l>
<l>(quamvis dura, tamen rara puella fuit),</l>
<l>quam sic ignotis circumdata litora silvis</l>
<l>cernere et optatos quaerere Tyndaridas?</l>
<l>illic si qua meum sepelissent fata dolorem,</l>
<l n="20">ultimus  et posito staret amore lapis,</l>
<l>illa meo caros donasset funere crines,</l>
<l>molliter et tenera poneret ossa rosa;</l>
<l>illa meum extremo clamasset pulvere nomen,</l>
<l>ut mihi non ullo pondere terra foret.</l>
<l n="25">at  vos, aequoreae formosa Doride natae,</l>
<l>candida felici solvite vela choro:</l>
<l>si quando vestras labens Amor attigit undas,</l>
<l>mansuetis socio parcite litoribus.</l>
</div2>

<div2 type="poem" n="18">
<l>Haec certe deserta loca et taciturna querenti,</l>
<l>et vacuum Zephyri possidet aura nemus.</l>
<l>hic licet occultos proferre impune dolores,</l>
<l>si modo sola queant saxa tenere fidem.</l>
<l n="5">unde  tuos primum repetam, mea Cynthia, fastus?</l>
<l>quod mihi das flendi, Cynthia, principium?</l>
<l>qui modo felicis inter numerabar amantes,</l>
<l>nunc in amore tuo cogor habere notam.</l>
<l>quid tantum merui? quae te mihi crimina mutant?</l>
<l n="10">an  nova tristitiae causa puella tuae?</l>
<l>sic mihi te referas, levis, ut non altera nostro</l>
<l>limine formosos intulit ulla pedes.</l>
<l>quamvis multa tibi dolor hic meus aspera debet,</l>
<l>non ita saeva tamen venerit ira mea,</l>
<l n="15">ut  tibi sim merito semper furor, et tua flendo</l>
<l>lumina deiectis turpia sint lacrimis.</l>
<l>an quia parva damus mutato signa colore,</l>
<l>et non ulla meo clamat in ore fides?</l>
<l>vos eritis testes, si quos habet arbor amores,</l>
<l n="20">fagus  et Arcadio pinus amica deo.</l>
<l>ah quotiens vestras resonant mea verba sub umbras,</l>
<l>scribitur et teneris Cynthia corticibus!</l>
<l>ah tua quot peperit nobis iniuria curas,</l>
<l>quae m tacitis cognita sunt foribus!</l>
<l n="25">omnia  consuevi timidus perferre superbae</l>
<l>iussa neque arguto facta dolore queri.</l>
<l>pro quo continui montes et frigida rupes</l>
<l>et datur inculto tramite dura quies;</l>
<l>et quodcumque meae possunt narrare querelae,</l>
<l n="30">cogor  ad argutas dicere s aves.</l>
<l>sed qualiscumque's, resonent mihi 'Cynthia' silvae,</l>
<l>nec deserta tuo nomine saxa vacent.</l>
</div2>

<div2 type="poem" n="19">
<l>Non ego nunc tristis vereor, mea Cynthia, Manes,</l>
<l>nec moror extremo debita fata rogo;</l>
<l>sed ne forte tuo careat mihi funus amore,</l>
<l>hic timor est ipsis durior exsequiis.</l>
<l n="5">non  adeo leviter nostris puer haesit ocellis,</l>
<l>ut meus oblito pulvis amore vacet.</l>
<l>illic Phylacides iucundae coniugis heros</l>
<l>non potuit caecis immemor esse locis,</l>
<l>sed cupidus falsis attingere gaudia palmis</l>
<l n="10">Thessalis  antiquam venerat umbra domum.</l>
<l>illic quidquid ero, semper tua dicar imago:</l>
<l>traicit et fati litora magnus amor.</l>
<l>illic formosae veniant chorus heroinae,</l>
<l>quas dedit Argivis Dardana praeda viris:</l>
<l n="15">quarum  nulla tua fuerit mihi, Cynthia, forma</l>
<l>gratior et (Tellus hoc ita iusta sinat)</l>
<l>quamvis te longae remorentur fata senectae,</l>
<l>cara tamen lacrimis ossa futura meis.</l>
<l>quae tu viva mea possis sentire favilla!</l>
<l n="20">tum  mihi non ullo mors sit amara loco.</l>
<l>quam vereor, ne te contempto, Cynthia, busto</l>
<l>abstrahat a nostro pulvere iniquus Amor,</l>
<l>cogat et invitam lacrimas siccare cadentis!</l>
<l>flectitur assiduis certa puella minis.</l>
<l n="25">quare,  dum licet, inter nos laetemur amantes:</l>
<l>non satis est ullo tempore longus amor.</l>
</div2>

<div2 type="poem" n="20">
<l>Hoc pro continuo te, Galle, monemus amore,</l>
<l>quod tibi ne vacuo defluat ex animo:</l>
<l>saepe imprudenti fortuna occurrit amanti:</l>
<l>crudelis Minyis sic erat Ascanius.</l>
<l n="5">est  tibi non infra specie, non nomine dispar,</l>
<l>Theiodamanteo proximus ardor Hylae:</l>
<l>huic tu, sive leges Umbrae rate flumina silvae,</l>
<l>sive Aniena tuos tinxerit unda pedes,</l>
<l>sive Gigantei spatiabere litoris ora,</l>
<l n="10">sive  ubicumque vago fluminis hospitio,</l>
<l>Nympharum semper cupidas defende rapinas</l>
<l>(non minor Ausoniis est amor Adryasin);</l>
<l>ne tibi sit duros montes et frigida saxa,</l>
<l>Galle, neque expertos semper adire lacus.</l>
<l n="15">quae  miser ignotis error perpessus in oris</l>
<l>Herculis indomito fleverat Ascanio.</l>
<l>namque ferunt olim Pagasae navalibus Argo</l>
<l>egressam longe Phasidos isse viam,</l>
<l>et iam praeteritis labentem Athamantidos undis</l>
<l n="20">Mysorum  scopulis applicuisse ratem.</l>
<l>hic manus heroum, placidis ut constitit oris,</l>
<l>mollia composita litora fronde tegit.</l>
<l>at comes invicti iuvenis processerat ultra</l>
<l>raram sepositi quaerere fontis aquam.</l>
<l n="25">hunc  duo sectati fratres, Aquilonia proles</l>
<l>(nunc superat Zetes, nunc superat Calais),</l>
<l>oscula suspensis instabant carpere plantis,</l>
<l>oscula et alterna ferre supina fuga.</l>
<l>ille sed extrema pendentes ludit in ala</l>
<l n="30">et  volucris ramo summovet insidias.</l>
<l>iam Pandioniae cessit genus Orithyiae:</l>
<l>ah dolor! ibat Hylas, ibat Hamadryasin.</l>
<l>hic erat Arganthi Pege sub vertice montis,</l>
<l>grata domus Nymphis umida Thyniasin,</l>
<l n="35">quam  supra nulli pendebant debita curae</l>
<l>roscida desertis poma sub arboribus,</l>
<l>et circum irriguo surgebant lilia prato</l>
<l>candida purpureis mixta papaveribus.</l>
<l>quae modo decerpens tenero pueriliter ungui</l>
<l n="40">proposito  florem praetulit officio,</l>
<l>et modo formosis incumbens nescius undis</l>
<l>errorem blandis tardat imaginibus.</l>
<l>tandem haurire parat demissis flumina palmis</l>
<l>innixus dextro plena trahens umero.</l>
<l n="45">cuius  ut accensae Dryades candore puellae</l>
<l>miratae solitos destituere choros</l>
<l>prolapsum et leviter facili traxere liquore,</l>
<l>tum sonitum rapto corpore fecit Hylas.</l>
<l>cui procul Alcides ter 'Hyla!' respondet: at illi</l>
<l n="50">nomen  ab extremis montibus aura refert.</l>
<l>his, o Galle, tuos monitus servabis amores,</l>
<l>formosum ni vis perdere rursus Hylan.</l>
</div2>

<div2 type="poem" n="21">
<l>Tu, qui consortem properas evadere casum,</l>
<l>miles ab Etruscis saucius aggeribus,</l>
<l>quid nostro gemitu turgentia lumina torques?</l>
<l>pars ego sum vestrae proxima militiae.</l>
<l n="5">sic  te servato possint gaudere parentes,</l>
<l>haec soror acta tuis sentiat e lacrimis:</l>
<l>Gallum per medios ereptum Caesaris enses</l>
<l>effugere ignotas non potuisse manus;</l>
<l>et quaecumque super dispersa invenerit ossa</l>
<l>montibus Etruscis, haec sciat esse mea.</l>
</div2>

<div2 type="poem" n="22">
<l>Qualis et unde genus, qui sint mihi, Tulle, Penates,</l>
<l>quaeris pro nostra semper amicitia.</l>
<l>si Perusina tibi patriae sunt nota sepulcra,</l>
<l>Italiae duris funera temporibus,</l>
<l n="5">cum Romana suos egit discordia cives&mdash;</l>
<l>sic mihi praecipue, pulvis Etrusca, dolor,</l>
<l>tu proiecta mei perpessa's membra propinqui,</l>
<l>tu nullo miseri contegis ossa solo&mdash;</l>
<l>proxima suppositos contingens Umbria campos</l>
<l>me genuit terris fertilis uberibus.</l>
</div2>
</div1>
<div1 type="book" n="2">
<div2 type="poem" n="1">
<l>Quaeritis, unde mihi totiens scribantur amores,</l>
<l>unde meus veniat mollis in ore liber.</l>
<l>non haec Calliope, non haec mihi cantat Apollo.</l>
<l>ingenium nobis ipsa puella facit.</l>
<l>sive illam Cois fulgentem incedere cogis,</l>
<l>hac totum e Coa veste volumen erit;</l>
<l>seu vidi ad frontem sparsos errare capillos,</l>
<l>gaudet laudatis ire superba comis;</l>
<l>sive lyrae carmen digitis percussit eburnis,</l>
<l>miramur, facilis ut premat arte manus;</l>
<l>seu cum poscentis somnum declinat ocellos,</l>
<l>invenio causas mille poeta novas;</l>
<l>seu nuda erepto mecum luctatur amictu,</l>
<l>tum vero longas condimus Iliadas;</l>
<l>seu quidquid fecit sive est quodcumque locuta,</l>
<l>maxima de nihilo nascitur historia.</l>
<l>quod mihi si tantum, Maecenas, fata dedissent,</l>
<l>ut possem heroas ducere in arma manus,</l>
<l>non ego Titanas canerem, non Ossan Olympo</l>
<l>impositam, ut caeli Pelion esset iter,</l>
<l>nec veteres Thebas, nec Pergama nomen Homeri,</l>
<l>Xerxis et imperio bina coisse vada,</l>
<l>regnave prima Remi aut animos Carthaginis altae,</l>
<l>Cimbrorumque minas et bene facta Mari:</l>
<l>bellaque resque tui memorarem Caesaris, et tu</l>
<l>Caesare sub magno cura secunda fores.</l>
<l>nam quotiens Mutinam aut civilia busta Philippos</l>
<l>aut canerem Siculae classica bella fugae,</l>
<l>eversosque focos antiquae gentis Etruscae,</l>
<l>et Ptolomaeei litora capta Phari,</l>
<l>aut canerem Aegyptum et Nilum, cum attractus in urbem</l>
<l>septem captivis debilis ibat aquis,</l>
<l>aut regum auratis circumdata colla catenis,</l>
<l>Actiaque in Sacra currere rostra Via;</l>
<l>te mea Musa illis semper contexeret armis,</l>
<l>et sumpta et posita pace fidele caput:</l>
<l>Theseus infernis, superis testatur Achilles,</l>
<l>hic Ixioniden, ille Menoetiaden.</l>
<l><gap/></l>
<l>sed neque Phlegraeos Iovis Enceladique tumultus</l>
<l>intonet angusto pectore Callimachus,</l>
<l>nec mea conveniunt duro praecordia versu</l>
<l>Caesaris in Phrygios condere nomen avos.</l>
<l>navita de ventis, de tauris narrat arator,</l>
<l>enumerat miles vulnera, pastor ovis;</l>
<l>nos contra angusto versantes proelia lecto:</l>
<l>qua pote quisque, in ea conterat arte diem.</l>
<l>laus in amore mori: laus altera, si datur uno</l>
<l>posse frui: fruar o s amore meo!</l>
<l> si memini, solet illa levis culpare puellas,</l>
<l>et totam ex Helena non probat Iliada.</l>
<l>seu mihi sunt tangenda novercae pocula Phaedrae,</l>
<l>pocula privigno non nocitura suo,</l>
<l>seu mihi Circaeo pereundum est gramine, sive</l>
<l>Colchis Iolciacis urat aena focis,</l>
<l>una meos quoniam praedata est femina sensus,</l>
<l>ex hac ducentur funera nostra domo.</l>
<l>omnis humanos sanat medicina dolores:</l>
<l>s amor morbi non amat artificem.</l>
<l>tarda Philoctetae sanavit crura Machaon,</l>
<l>Phoenicis Chiron lumina Phillyrides,</l>
<l>et deus exstinctum Cressis Epidaurius herbis</l>
<l>restituit patriis Androgeona focis,</l>
<l>Mysus et Haemonia iuvenis qua cuspide vulnus</l>
<l>senserat, hac ipsa cuspide sensit opem.</l>
<l>hoc si quis vitium poterit mihi demere, s</l>
<l>Tantalea poterit tradere poma manu;</l>
<l>dolia virgineis idem ille repleverit urnis,</l>
<l>ne tenera assidua colla graventur aqua;</l>
<l>idem Caucasia solvet de rupe Promethei</l>
<l>bracchia et a medio pectore pellet avem.</l>
<l>quandocumque igitur vitam mea fata reposcent,</l>
<l>et breve in exiguo marmore nomen ero,</l>
<l>Maecenas, nostrae spes invidiosa iuventae,</l>
<l>et vitae et morti gloria iusta meae,</l>
<l>si te forte meo ducet via proxima busto,</l>
<l>esseda caelatis siste Britanna iugis,</l>
<l>taliaque illacrimans mutae iace verba favillae:</l>
<l>'Huic misero fatum dura puella fuit.'</l>
</div2>

<div2 type="poem" n="2">
<l>Liber eram et vacuo meditabar vivere lecto;</l>
<l>at me composita pace fefellit Amor.</l>
<l>cur haec in terris facies humana moratur?</l>
<l>Iuppiter, ignosco pristina furta tua.</l>
<l>fulva coma est longaeque manus, et maxima toto</l>
<l>corpore, et incedit vel Iove digna soror,</l>
<l>aut cum Dulichias Pallas spatiatur ad aras,</l>
<l>Gorgonis anguiferae pectus operta comis;</l>
<l>qualis et Ischomache Lapithae genus heroine,</l>
<l>Centauris medio grata rapina mero;</l>
<l>Mercurio satis fertur Boebeidos undis</l>
<l>virgineum Brimo composuisse latus.</l>
<l>cedite iam, divae, quas pastor viderat olim</l>
<l>Idaeis tunicas ponere verticibus!</l>
<l>hanc utinam faciem nolit mutare senectus,</l>
<l>etsi Cumaeae saecula vatis aget!</l>
</div2>

<div2 type="poem" n="3">
<l>'Qui nullum tibi dicebas iam posse nocere,</l>
<l>haesisti, cecidit spiritus ille tuus!</l>
<l>vix unum potes, infelix, requiescere mensem,</l>
<l>et turpis de te iam liber alter erit.'</l>
<l>quaerebam, sicca si posset piscis harena</l>
<l>nec solitus ponto vivere torvus aper;</l>
<l>aut ego si possem studiis vigilare severis:</l>
<l>differtur, numquam tollitur ullus amor.</l>
<l>nec me tam facies, quamvis sit candida, cepit</l>
<l>(lilia non domina sint magis alba mea;</l>
<l>ut Maeotica nix minio si certet Hibero,</l>
<l>utque rosae puro lacte natant folia),</l>
<l>nec de more comae per levia colla fluentes,</l>
<l>non oculi, geminae, sidera nostra, faces,</l>
<l>nec si qua Arabio lucet bombyce puella</l>
<l>(non sum de nihilo blandus amator ego):</l>
<l>quantum quod posito formose saltat Iaccho,</l>
<l>egit ut euhantis dux Ariadna choros,</l>
<l>et quantum, Aeolio cum temptat carmina plectro,</l>
<l>par Aganippeae ludere docta lyrae;</l>
<l>et sua cum antiquae committit scripta Corinnae,</l>
<l>carmina quae quivis non putat aequa suis.</l>
<l>num tibi nascenti primis, mea vita, diebus</l>
<l>candidus argutum sternuit omen Amor?</l>
<l>haec tibi contulerunt caelestia munera divi,</l>
<l>haec tibi ne matrerm forte dedisse putes.</l>
<l>non non humani partus sunt talia dona:</l>
<l>ista decem menses non peperere bona.</l>
<l>gloria Romanis una es tu nata puellis:</l>
<l>Romana accumbes prima puella Iovi,</l>
<l>nec semper nobiscum humana cubilia vises;</l>
<l>post Helenam haec terris forma secunda redit.</l>
<l>hac ego nunc mirer si flagret nostra iuventus?</l>
<l>pulchrius hac fuerat, Troia, perire tibi.</l>
<l>olim mirabar, quod tanti ad Pergama belli</l>
<l>Europae atque Asiae causa puella fuit:</l>
<l>nunc, Pari, tu sapiens et tu, Menelae, fuisti,</l>
<l>tu quia poscebas, tu quia lentus eras.</l>
<l>digna quidem facies, pro qua vel obiret Achilles;</l>
<l>vel Priamo belli causa probanda fuit.</l>
<l>si quis vult fama tabulas anteire vetustas,</l>
<l>hic dominam exemplo ponat in arte meam:</l>
<l>sive illam Hesperiis, sive illam ostendet Eois,</l>
<l>uret et Eoos, uret et Hesperios.</l>
<l>his saltem ut tenear iam finibus! aut mihi, si quis,</l>
<l>acrior, ut moriar, venerit alter amor!</l>
<l>ac veluti primo taurus detractat aratra,</l>
<l>post venit assueto mollis ad arva iugo,</l>
<l> sic primo iuvenes trepidant in amore feroces,</l>
<l>dehinc domiti post haec aequa et iniqua ferunt.</l>
<l>turpia perpessus vates est vincla Melampus,</l>
<l>cognitus Iphicli surripuisse boves;</l>
<l>quem non lucra, magis Pero formosa coegit,</l>
<l>mox Amythaonia nupta futura domo.</l>
</div2>

<div2 type="poem" n="4">
<l>Multa prius dominae delicta queraris oportet,</l>
<l>saepe roges aliquid, saepe repulsus eas,</l>
<l>et saepe immeritos corrumpas dentibus unguis,</l>
<l>et crepitum dubio suscitet ira pede!</l>
<l>nequiquam perfusa meis unguenta capillis,</l>
<l>ibat et expenso planta morata gradu.</l>
<l>non hic herba valet, non hic nocturna Cytaeis,</l>
<l>non Perimedaeae gramina cocta manus;</l>
<l>nam cui non ego sum fallaci praemia vati?</l>
<l>quae mea non decies somnia versat anus?</l>
<l>quippe ubi nec causas nec apertos cernimus ictus,</l>
<l>unde tamen veniant tot mala caeca via est;</l>
<l>non eget hic medicis, non lectis mollibus aeger,</l>
<l>huic nullum caeli tempus et aura nocet;</l>
<l>ambulat&mdash;et subito mirantur funus amici!</l>
<l>sic est incautum, quidquid habetur amor.</l>
<l>hostis si quis erit nobis, amet ille puellas:</l>
<l>gaudeat in puero, si quis amicus erit.</l>
<l>tranquillo tuta descendis flumine cumba:</l>
<l>quid tibi tam parvi litoris unda nocet?</l>
<l>alter saepe uno mutat praecordia Verbo,</l>
<l>altera vix ipso sanguine mollis erit.</l>
</div2>

<div2 type="poem" n="5">
<l>hoc verum est, tota te ferri, Cynthia, Roma,</l>
<l>et non ignota vivere nequitia?</l>
<l>haec merui sperare? dabis mihi, perfida, poenas;</l>
<l>et nobis aliquo, Cynthia, ventus erit.</l>
<l>inveniam tamen e multis fallacibus unam,</l>
<l>quae fieri nostro carmine nota velit,</l>
<l>nec mihi tam duris insultet moribus et te</l>
<l>vellicet: heu sero flebis amata diu.</l>
<l>nunc est ira recens, nunc est discedere tempus:</l>
<l>si dolor afuerit, crede, redibit amor.</l>
<l>non ita Carpathiae variant Aquilonibus undae,</l>
<l>nec dubio nubes vertitur atra Noto,</l>
<l>quam facile irati verbo mutantur amantes:</l>
<l>dum licet, iniusto subtrahe colla iugo.</l>
<l>nec tu non aliquid, sed prima nocte, dolebis;</l>
<l>omne in amore malum, si patiare, leve est.</l>
<l>at tu per dominae Iunonis dulcia iura</l>
<l>parce tuis animis, vita, nocere tibi.</l>
<l>non m taurus ferit uncis cornibus hostem,</l>
<l>verum etiam instanti laesa repugnat ovis.</l>
<l>nec tibi periuro scindam de corpore vestis,</l>
<l>nec mea praeclusas fregerit ira fores,</l>
<l>nec tibi conexos iratus carpere crinis,</l>
<l>nec duris ausim laedere pollicibus:</l>
<l>rusticus haec aliquis tam turpia proelia quaerat,</l>
<l>cuius non hederae circuiere caput.</l>
<l>scribam igitur, quod non umquam tua deleat aetas,</l>
<l>'Cynthia, forma potens; Cynthia, verba levis.'</l>
<l>crede mihi, quamvis contemnas murmura famae,</l>
<l>hic tibi pallori, Cynthia, versus erit.</l>
</div2>

<div2 type="poem" n="6">
<l>non ita complebant Ephyraeae Laidos aedis,</l>
<l>ad cuius iacuit Graecia toea fores;</l>
<l>turba Menandreae fuerat nec Thaidos olim</l>
<l>tanta, in qua populus lusit Erichthonius;</l>
<l>nec quae deletas potuit cormponere Thebas,</l>
<l>Phryne tam multis facta beata viris.</l>
<l>quin etiam falsos fingis tibi saepe propinquos,</l>
<l>oscula nec desunt qui tibi iure ferant.</l>
<l>me iuvenum pictae facies, me nomina laedunt,</l>
<l>me tener in cunis et sine voce puer;</l>
<l>me laedet, si multa tibi dabit oscula mater,</l>
<l>me soror et cum quae dormit amica simul:</l>
<l>omnia me laedent: timidus sum (ignosce timori)</l>
<l>et miser in tunica suspicor esse virum.</l>
<l>his olim, ut fama est, vitiis ad proelia ventum est,</l>
<l>his Troiana vides funera principiis;</l>
<l>aspera Centauros eadem dementia iussit</l>
<l>frangere in adversum pocula Pirithoum.</l>
<l>cur exempla petam Graium? tu criminis auctor</l>
<l>nutritus duro, Romule, lacte lupae:</l>
<l>tu rapere intactas docuisti impune Sabinas:</l>
<l>per te nunc Romae quidlibet audet Amor.</l>
<l>felix Admeti coniunx et lectus Vlixis,</l>
<l>et quaecumque viri femina limen amat!</l>
<l>templa Pudicitiae quid opus statuisse puellis,</l>
<l>si cuivis nuptae quidlibet esse licet?</l>
<l>quae manus obscenas depinxit prima tabellas</l>
<l>et posuit casta turpia visa domo,</l>
<l>illa puellarum ingenuos eorrupit ocellos</l>
<l>nequitiaeque suae noluit esse rudis.</l>
<l>a gemat, in terris, ista qui protulit arte</l>
<l>turpia sub tacita condita laetitia!</l>
<l>non istis olim variabant tecta figuris:</l>
<l>tum paries nullo crimine pictus erat.</l>
<l>sed non immerito! velavit aranea fanum</l>
<l>et mala desertos occupat herba deos.</l>
<l>quos igitur tibi custodes, quae limina ponam,</l>
<l>quae numquam supra pes inimicus eat?</l>
<l>nam nihil invitae tristis custodia prodest:</l>
<l>quam peccare pudet, Cynthia, tuta sat est.</l>
<l>nos uxor numquam, numquam seducet amica:</l>
<l>semper amica mihi, semper et uxor eris.</l>
</div2>

<div2 type="poem" n="7">
<l>gavisa est certe sublatam Cynthia legem,</l>
<l>qua quondam edicta flemus uterque diu,</l>
<l>ni nos divideret: quamvis diducere amantis</l>
<l>non queat invitos Iuppiter ipse duos.</l>
<l>'At magnus Caesar.' sed magnus Caesar in armis:</l>
<l>devictae gentes nil in amore valent.</l>
<l>nam citius paterer caput hoc discedere collo</l>
<l>quam possem nuptae perdere more faces,</l>
<l>aut ego transirem tua limina clausa maritus,</l>
<l>respiciens udis prodita luminibus.</l>
<l>a mea tum qualis caneret tibi tibia somnos,</l>
<l>tibia, funesta tristior illa tuba!</l>
<l>unde mihi Parthis natos praebere triumphis?</l>
<l>nullus de nostro sanguine miles erit.</l>
<l>quod si vera meae comitarent castra puellae,</l>
<l>non mihi sat magnus Castoris iret equus.</l>
<l>hinc etenim tantum meruit mea gloria nomen,</l>
<l>gloria ad hibernos lata Borysthenidas.</l>
<l>tu mihi sola places: placeam tibi, Cynthia, s:</l>
<l>hic erit et patrio nomine pluris amor.</l>
</div2>

<div2 type="poem" n="8">
<l>eripitur nobis iam pridem cara puella:</l>
<l>et tu me lacrimas fundere, amice, vetas?</l>
<l>nullae sunt inimicitiae nisi amoris acerbae:</l>
<l>ipsum me iugula, lenior hostis ero.</l>
<l>possum ego in alterius positam spectare lacerto?</l>
<l>nec mea dicetur, quae modo dicta mea est?</l>
<l>omnia vertuntur: certe vertuntur amores:</l>
<l>vinceris aut vincis, haec in amore rota est.</l>
<l>magni saepe duces, magni cecidere tyranni,</l>
<l>et Thebae steterant altaque Troia fuit.</l>
<l>munera quanta dedi vel qualia carmina feci!</l>
<l>illa tamen numquam ferrea dixit 'Amo.'</l>
<l>ergo iam multos nimium temerarius annos,</l>
<l>improba, qui tulerim teque tuamque domum?</l>
<l>ecquandone tibi liber sum visus? an usque</l>
<l>in nostrum iacies verba superba caput?</l>
<l>sic igitur prima moriere aetate, Properti?</l>
<l>sed morere; interitu gaudeat illa tuo!</l>
<l>exagitet nostros Manis, sectetur et umbras,</l>
<l>insultetque rogis, calcet et ossa mea!</l>
<l>quid? non Antigonae tumulo Boeotius Haemon</l>
<l>corruit ipse suo saucius ense latus,</l>
<l>et sua cum miserae permiscuit ossa puellae,</l>
<l>qua sine Thebanam noluit ire domum?</l>
<l>sed non effugies: mecum moriaris oportet;</l>
<l>hoc eodem ferro stillet uterque cruor.</l>
<l>quamvis ista mihi mors est inhonesta futura:</l>
<l>mors inhonesta quidem, tu moriere tamen.</l>
<l>ille etiam abrepta desertus coniuge Achilles</l>
<l>cessare in tectis pertulit arma sua.</l>
<l>viderat ille fuga, stratos in litore Achivos,</l>
<l>fervere et Hectorea Dorica castra face;</l>
<l>viderat informem multa Patroclon harena</l>
<l>porrectum et sparsas caede iacere comas,</l>
<l>omnia formosam propter Briseida passus:</l>
<l>tantus in erepto saevit amore dolor.</l>
<l>at postquam sera captiva est reddita poena,</l>
<l>fortem illum Haemoniis Hectora traxit equis.</l>
<l>inferior multo cum sim vel matre vel armis,</l>
</div2>

<div2 type="poem" n="9">
<l>iste quod est, ego saepe fui: sed fors et in hora</l>
<l>hoc ipso eiecto carior alter erit.</l>
<l>Penelope poterat bis denos salva per annos</l>
<l>vivere, tam multis femina digna procis;</l>
<l>coniugium falsa poterat differre Minerva,</l>
<l>nocturno solvens texta diurna dolo;</l>
<l>visura et quamvis numquam speraret Vlixem,</l>
<l>illum exspectando facta remansit anus.</l>
<l>nec non exanimem amplectens Briseis Achillem</l>
<l>candida vesana verberat ora manu;</l>
<l>et dominum lavit maerens captiva cruentum,</l>
<l>propositum flavis in Simoenta vadis,</l>
<l>foedavitque comas, et tanti corpus Achilli</l>
<l>maximaque in parva sustulit ossa manu;</l>
<l>cum tibi nec Peleus aderat nec caerula mater,</l>
<l>Scyria nec viduo Deidamia toro.</l>
<l>tunc igitur veris gaudebat Graecia nuptis,</l>
<l>tunc etiam felix inter et arma pudor.</l>
<l>at tu non una potuisti nocte vacare,</l>
<l>impia, non unum sola manere diem!</l>
<l>quin etiam multo duxistis pocula risu:</l>
<l>forsitan et de me verba fuere mala.</l>
<l>hic etiam petitur, qui te prius ante reliquit:</l>
<l>di faciant, isto capta fruare viro!</l>
<l>haec mihi vota tuam propter suscepta salutem,</l>
<l>cum capite hoc Stygiae iam poterentur aquae,</l>
<l> et lectum flentes circum staremus amici?</l>
<l>hic ubi tum, pro di, perfida, quisve fuit?</l>
<l>quid si longinquos retinerer miles ad Indos,</l>
<l>aut mea si staret navis in Oceano?</l>
<l>sed vobis facile est verba et componere fraudes:</l>
<l>hoc unum didicit femina semper opus.</l>
<l>non sic incerto mutantur flamine Syrtes,</l>
<l>nec folia hiberno tam tremefacta Noto,</l>
<l>quam cito feminea non constat foedus in ira,</l>
<l>sive ea causa gravis sive ea causa levis.</l>
<l>nunc, quoniam ista tibi placuit sententia, cedam:</l>
<l>tela, precor, pueri, promite acuta magis,</l>
<l>figite certantes atque hanc mihi solvite vitam!</l>
<l>sanguis erit vobis maxima palma meus.</l>
<l>sidera sunt testes et matutina pruina</l>
<l>et furtim misero ianua aperta mihi,</l>
<l>te nihil in vita nobis acceptius umquam:</l>
<l>nunc quoque erit, quamvis sis inimica, nihil.</l>
<l>nec domina ulla meo ponet vestigia lecto:</l>
<l>s ero, quoniam non licet esse tuum.</l>
<l>atque utinam, si forte pios eduximus annos,</l>
<l>ille vir in medio fiat amore lapis!</l>
<l> <gap/> </l>
<l>non ob regna magis diris cecidere sub armis</l>
<l>Thebani media non sine matre duces,</l>
<l>quam, mihi si media liceat pugnare puella,</l>
<l>mortem ego non fugiam morte subire tua.</l>
</div2>

<div2 type="poem" n="10">
<l>sed tempus lustrare aliis Helicona choreis,</l>
<l>et campum Haemonio iam dare tempus equo.</l>
<l>iam libet et fortis memorare ad proelia turmas</l>
<l>et Romana mei dicere castra ducis.</l>
<l>quod si deficiant vires, audacia certe</l>
<l>laus erit: in magnis et voluisse sat est.</l>
<l>aetas prima canat Veneres, extrema tumultus:</l>
<l>bella canam, quando scripta puella mea est.</l>
<l>nunc volo subducto gravior procedere vultu,</l>
<l>nunc aliam citharam me mea Musa docet.</l>
<l>surge, anima, ex humili; iam, carmine, sumite vires;</l>
<l>Pierides, magni nunc erit oris opus.</l>
<l>iam negat Euphrates equitem post terga tueri</l>
<l>Parthorum et Crassos se tenuisse dolet:</l>
<l>India quin, Auguste, tuo dat colla triumpho,</l>
<l>et domus intactae te tremit Arabiae;</l>
<l>et si qua extremis tellus se subtrahit oris,</l>
<l>sentiat illa tuas postmodo capta manus!</l>
<l>haec ego castra sequar; vates tua castra canendo</l>
<l>magnus ero: servent hunc mihi fata diem!</l>
<l>at caput in magnis ubi non est tangere signis,</l>
<l>ponitur hac imos ante corona pedes;</l>
<l>sic nos nunc, inopes laudis conscendere carmen,</l>
<l>pauperibus sacris vilia tura damus.</l>
<l>nondum etiam Ascraeos norunt mea carmina fontis,</l>
<l>sed modo Permessi flumine lavit Amor.</l>
</div2>

<div2 type="poem" n="11">
<l>scribant de te alii vel sis ignota licebit:</l>
<l>laudet, qui sterili semina ponit humo.</l>
<l>omnia, crede mihi, tecum uno munera lecto</l>
<l>auferet extremi funeris atra dies;</l>
<l>et tua transibit contemnens ossa viator,</l>
<l>nec dicet 'Cinis hic docta puella fuit.'</l>
</div2>

<div2 type="poem" n="12">
<l>quicumque ille fuit, puerum qui pinxit Amorem,</l>
<l>nonne putas miras hunc habuisse manus?</l>
<l>is primum vidit sine sensu vivere amantis,</l>
<l>et levibus curis magna perire bona.</l>
<l>idem non frustra ventosas addidit alas,</l>
<l>fecit et humano corde volare deum:</l>
<l>scilicet alterna quoniam iactamur in unda,</l>
<l>nostraque non ullis permanet aura locis.</l>
<l>et merito hamatis manus est armata sagittis,</l>
<l>et pharetra ex umero Cnosia utroque iacet:</l>
<l>ante ferit quoniam, tuti quam cernimus hostem,</l>
<l>nec quisquam ex illo vulnere sanus abit.</l>
<l>in me tela manent, manet et puerilis imago:</l>
<l>sed certe pennas perdidit ille suas;</l>
<l>evolat heu nostro quoniam de pectore nusquam,</l>
<l>assiduusque meo sanguine bella gerit.</l>
<l>quid tibi iucundum est siccis habitare medullis?</l>
<l>si pudor est, alio traice tela una!</l>
<l>intactos isto satius temptare veneno:</l>
<l>non ego, sed tenuis vapulat umbra mea.</l>
<l>quam si perdideris, quis erit qui talia cantet,</l>
<l>(haec mea Musa levis gloria magna tua est),</l>
<l>qui caput et digitos et lumina nigra puellae,</l>
</div2>

<div2 type="poem" n="13">
<l>non tot Achaemeniis armantur etrusca sagittis</l>
<l>spicula quot nostro pectore fixit Amor.</l>
<l>hic me tam gracilis vetuit contemnere Musas,</l>
<l>iussit et Ascraeum sic habitare nemus,</l>
<l>non ut Pieriae quercus mea verba sequantur,</l>
<l>aut possim Ismaria ducere valle feras,</l>
<l>sed magis ut nostro stupefiat Cynthia versu:</l>
<l>tunc ego sim Inachio notior arte Lino.</l>
<l>non ego sum formae tantum mirator honestae,</l>
<l>nec si qua illustris femina iactat avos:</l>
<l>me iuvet in gremio doctae legisse puellae,</l>
<l>auribus et puris scripta probasse mea.</l>
<l>haec ubi contigerint, populi confusa valeto</l>
<l>fabula: nam domina iudice tutus ero.</l>
<l>quae si forte bonas ad pacem verterit auris,</l>
<l>possum inimicitias tunc ego ferre Iovis.</l>
</div2>

<div2 type="poem" n="13b">
<l>quandocumque igitur nostros mors claudet ocellos,</l>
<l>accipe quae serves funeris acta mei.</l>
<l>nec mea tunc longa spatietur imagine pompa</l>
<l>nec tuba sit fati vana querela mei;</l>
<l>nec mihi tunc fulcro sternatur lectus eburno,</l>
<l>nec sit in Attalico mors mea nixa toro.</l>
<l>desit odoriferis ordo mihi lancibus, adsint</l>
<l>plebei parvae funeris exsequiae.</l>
<l>sat mea sat magna est, si tres sint pompa libelli,</l>
<l>quos ego Persephonae maxima dona feram.</l>
<l>tu vero nudum pectus lacerata sequeris,</l>
<l>nec fueris nomen lassa vocare meum,</l>
<l>osculaque in gelidis pones suprema labellis,</l>
<l>cum dabitur Syrio munere plenus onyx.</l>
<l>deinde, ubi suppositus cinerem me fecerit ardor</l>
<l>accipiat Manis parvula testa meos,</l>
<l>et sit in exiguo laurus super addita busto,</l>
<l>quae tegat exstincti funeris umbra locum,</l>
<l>et duo sint versus: QVI NVNC IACET HORRIDA PVLVIS, </l>
<l>VNIVS HIC QVONDAM SERVVS AMORIS ERAT.</l>
<l>nec minus haec nostri notescet fama sepulcri,</l>
<l>quam fuerant Pthii busta cruenta viri.</l>
<l>tu quoque si quando venies ad fata, memento,</l>
<l>hoc iter ad lapides cana veni memores.</l>
<l>interea cave sis nos aspernata sepultos:</l>
<l>non nihil ad verum conscia terra sapit.</l>
<l>atque utinam primis animam me ponere cunis</l>
<l>iussisset quaevis de Tribus una Soror!</l>
<l>nam quo tam dubiae servetur spiritus horae?</l>
<l>Nestoris est visus post tria saecla cinis:</l>
<l>cui si longaevae minuisset fata senectae</l>
<l>Gallicus Iliacis miles in aggeribus,</l>
<l>non ille Antilochi vidisset corpus humari,</l>
<l>diceret aut 'O mors, cur mihi sera venis?'</l>
<l>tu tamen amisso non numquam flebis amico:</l>
<l>fas est praeteritos semper amare viros.</l>
<l>testis, qui niveum quondam percussit Adonem</l>
<l>venantem Idalio vertice durus aper,</l>
<l>illis formosum iacuisse paludibus; illuc</l>
<l>diceris effusa tu, Venus, isse coma.</l>
<l>sed frustra mutos revocabis, Cynthia, Manis:</l>
</div2>

<div2 type="poem" n="14">
<l>non ita Dardanio gavisus Atrida triumpho est,</l>
<l>cum caderent magnae Laomedontis opes;</l>
<l>nec sic errore exacto laetatus Vlixes,</l>
<l>cum tetigit carae litora Dulichiae;</l>
<l>nec sic Electra, salvum cum aspexit Oresten,</l>
<l>cuius falsa tenens fleverat ossa soror;</l>
<l>nec sic incolumem Minois Thesea vidit,</l>
<l>Daedalimn lino cum duce rexit iter;</l>
<l>quanta ego praeterita collegi gaudia nocte:</l>
<l>immortalis ero, si altera talis erit.</l>
<l>at dum demissis supplex cervicibus ibam,</l>
<l>dicebar sicco vilior esse lacu.</l>
<l>nec mihi iam fastus opponere quaerit iniquos,</l>
<l>nec mihi ploranti lenta sedere potest.</l>
<l>atque utinam non tam sero mihi nota fuisset</l>
<l>condicio! cineri nunc medicina datur.</l>
<l>alltc pedes caecis lucebat semita nobis:</l>
<l>scilicet insano nemo in amore videt.</l>
<l>hoc sensi prodesse magis: contemnite, amantes!</l>
<l>sic hodie veniet, si qua negavit heri.</l>
<l>pulsabant alii frustra dominamque vocabant:</l>
<l>mecum habuit positum lenta puella caput.</l>
<l>haec mihi devictis potior victoria Parthis,</l>
<l>haec spolia, haec reges, haec mihi currus erunt.</l>
<l>magna ego dona tua figam, Cytherea, columna,</l>
<l>taleque sub nostro nomine carmen erit:</l>
<l>HAS PONO ANTE TVAS TIBI, DIVA, PROPERTIVS AEDIS</l>
<l>EXVVIAS, TOTA NOCTE RECEPTVS AMANS.</l>
<l>nunc a te, mea lux, veniet mea litore navis</l>
<l>servato, an mediis sidat onusta vadis.</l>
<l>quod si forte aliqua nobis mutabere culpa,</l>
<l>vestibulum iaceam mortuus ante tuum!</l>
</div2>

<div2 type="poem" n="15">
<l>o me felicem! o nox mihi candida! et o tu</l>
<l>lectule deliciis facte beate meis!</l>
<l>quam multa apposita narramus verba lucerna,</l>
<l>quantaque sublato lumine rixa fuit!</l>
<l>nam modo nudatis mecum est luctata papillis,</l>
<l>interdum tunica duxit operta moram.</l>
<l>illa meos somno lapsos patefecit ocellos</l>
<l>ore suo et dixit 'Sicine, lente, iaces?'</l>
<l>quam vario amplexu mutamus bracchia! quantum</l>
<l>oscula sunt labris nostra morata tuis!</l>
<l>non iuvat in caeco Venerem corrumpere motu:</l>
<l>si nescis, oculi sunt in amore duces.</l>
<l>ipse Paris nuda fertur periisse Lacaena,</l>
<l>cum Menelaeo surgeret e thalamo;</l>
<l>nudus et Endymion Phoebi cepisse sororem</l>
<l>dicitur et nudae concubuisse deae.</l>
<l>quod si pertendens animo vestita cubaris,</l>
<l>scissa veste meas experiere manus:</l>
<l>quin etiam, si me ulterius provexerit ira,</l>
<l>ostendes matri bracchia laesa tuae.</l>
<l>necdum inclinatae prohibent te ludere mammae:</l>
<l>viderit haec, si quam iam peperisse pudet.</l>
<l>dum nos fata sinunt, oculos satiemus amore:</l>
<l>nox tibi longa venit, nec reditura dies.</l>
<l>atque utinam haerentis sic nos vincire catena</l>
<l>velles, ut numquam solveret ulla dies!</l>
<l>exemplo iunctae tibi sint in amore columbae,</l>
<l>masculus et totum femina coniugium.</l>
<l>errat, qui finem vesani quaerit amoris:</l>
<l>verus amor nullum novit habere modum.</l>
<l>terra prius falso partu deludet arantis,</l>
<l>et citius nigros Sol agitabit equos,</l>
<l>fluminaque ad caput incipient revocare liquores,</l>
<l>aridus et sicco gurgite piscis erit,</l>
<l>quam possim nostros alio transferre dolores:</l>
<l>huius ero vivus, mortuus huius ero.</l>
<l>quod mihi secum talis concedere noctes</l>
<l>illa velit, vitae longus et annus erit.</l>
<l>si dabit haec multas, fiam immortalis in illis:</l>
<l>nocte una quivis vel deus esse potest.</l>
<l>qualem si cuncti cuperent decurrere vitam</l>
<l>et pressi multo membra iacere mero,</l>
<l>non ferrum crudele neque esset bellica navis,</l>
<l>nec nostra Actiacum verteret ossa mare,</l>
<l>nec totiens propriis circum oppugnata triumphis</l>
<l>lassa foret crinis solere Roma suos.</l>
<l>haec certe merito poterunt laudare minores:</l>
<l>laeserunt nullos pocula nostra deos.</l>
<l>tu modo, dum lucet, fructum ne desere vitae!</l>
<l>omnia si dederis oscula, pauca dabis.</l>
<l>ac veluti folia arentis liquere corollas,</l>
<l>quae passim calathis strata natare vides,</l>
<l>sic nobis, qui nunc magnum spiramus amantes,</l>
<l>forsitan includet crastina fata dies.</l>
</div2>

<div2 type="poem" n="16">
<l>Praetor ab Illyricis venit modo, Cynthia, terris,</l>
<l>maxima praeda tibi, maxima cura mihi.</l>
<l>non potuit saxo vitam posuisse Cerauno?</l>
<l>a, Neptune, tibi qualia dona darem!</l>
<l>nunc sine me plena fiunt convivia mensa,</l>
<l>nunc sine me tota ianua nocte patet.</l>
<l>quare, si sapis, oblatas ne desere messis</l>
<l>et stolidum pleno vellere carpe pecus;</l>
<l>deinde, ubi consumpto restabit munere pauper,</l>
<l>dic alias iterum naviget Illyrias!</l>
<l>Cynthia non sequitur fascis nec curat honores,</l>
<l>semper amatorum ponderat una sinus.</l>
<l>at tu nunc nostro, Venus, o succurre dolori,</l>
<l>rumpat ut assiduis membra libidinibus!</l>
<l>ergo muneribus quivis mercatur amorem?</l>
<l>Iuppiter, indigna merce puella perit.</l>
<l>semper in Oceanum mittit me quaerere gemmas,</l>
<l>et iubet ex ipsa tollere dona Tyro.</l>
<l>atque utinam Romae nemo esset dives, et ipse</l>
<l>straminea posset dux habitare casa!</l>
<l>numquam Venales essent ad munus amicae,</l>
<l>atque una fieret cana puella domo;</l>
<l>numquam septenas noctes seiuncta cubares,</l>
<l>candida tam foedo bracchia fusa viro,</l>
<l>non quia peccarim (testor te), sed quia vulgo</l>
<l>formosis levitas semper amica fuit.</l>
<l>barbarus exclusis agitat vestigia lumbis,</l>
<l>et subito felix nunc mea regna tenet!</l>
<l>aspice quid donis Eriphyla invenit amaris,</l>
<l>arserit et quantis nupta Creusa malis.</l>
<l>nullane sedabit nostros iniuria fletus?</l>
<l>an dolor hic vitiis nescit abesse tuis?</l>
<l>tot iam abiere dies, cum me nec cura theatri</l>
<l>nec tetigit Campi, nec mea mensa iuvat.</l>
<l>at pudeat certe, pudeat! nisi forte, quod aiunt,</l>
<l>turpis amor surdis auribus esse solet.</l>
<l>cerne ducem, modo qui fremitu complevit inani</l>
<l>Actia damnatis aequora militibus:</l>
<l>hunc infamis arnor versis dare terga carinis</l>
<l>iussit et extremo quaerere in orbe fugam.</l>
<l>Caesaris haec virtus et gloria Caesaris haec est:</l>
<l>illa, qua vicit, condidit arma manu.</l>
<l>sed quascumque tibi vestis, quoscumque smaragdos,</l>
<l>quosve dedit flavo lumine chrysolithos,</l>
<l>haec videam rapidas in vanum ferre procellas:</l>
<l>quae tibi terra, velim, quae tibi fiat aqua.</l>
<l>non semper placidus periuros ridet amantis</l>
<l>Iuppiter et surda neglegit aure preces.</l>
<l>vidistis toto sonitus percurrere caelo,</l>
<l>fulminaque aetheria desiluisse domo:</l>
<l>non haec Pleiades faciunt neque aquosus Orion,</l>
<l>nec sic de nihilo fulminis ira cadit;</l>
<l>periuras tunc ille solet punire puellas,</l>
<l>deceptus quoniam flevit et ipse deus.</l>
<l>quare ne tibi sit tanti Sidonia vestis,</l>
<l>ut timeas, quotiens nubilus Auster erit.</l>
</div2>

<div2 type="poem" n="17">
<l>mentiri noctem, promissis ducere amantem,</l>
<l>hoc erit infectas sanguine habere manus!</l>
<l>horum ego sum vates, quotiens desertus amaras</l>
<l>explevi noctes, fractus utroque toro.</l>
<l>vel tu Tantalea moveare ad flumina sorte,</l>
<l>ut liquor arenti fallat ab ore sitim;</l>
<l>vel tu Sisyphios licet admirere labores,</l>
<l>difficile ut toto monte volutet onus;</l>
<l>durius in terris nihil est quod vivat amante,</l>
<l>nec, modo si sapias, quod minus esse velis.</l>
<l>quem modo felicem invidia admirante ferebant,</l>
<l>nunc decimo admittor vix ego quoque die.</l>
<l>nunc iacere e duro corpus iuvat, impia, saxo,</l>
<l>sumere et in nostras trita venena manus;</l>
<l>nec licet in triviis sicca requiescere luna,</l>
<l>aut per rimosas mittere verba fores.</l>
<l>quod quamvis ita sit, dominam mutare cavebo:</l>
<l>tum flebit, cum in me senserit esse fidem.</l>
</div2>

<div2 type="poem" n="18a">
<l>assiduae multis odium peperere querelae:</l>
<l>frangitur in tacito femina saepe viro.</l>
<l>si quid vidisti, semper vidisse negato!</l>
<l>aut si quid doluit forte, dolere nega!</l>
</div2>

<div2 type="poem" n="18b">
<l>quid mea si canis aetas candesceret annis,</l>
<l>et faceret scissas languida ruga genas?</l>
<l>at non Tithoni spernens Aurora senectam</l>
<l>desertum Eoa passa iacere domo est:</l>
<l>illum saepe suis decedens fovit in ulnis</l>
<l>quam prius adiunctos sedula lavit equos;</l>
<l>illum ad vicinos cum amplexa quiesceret Indos,</l>
<l>maturos iterum est questa redire dies;</l>
<l>illa deos currum conscendens dixit iniquos,</l>
<l>invitum et terris praestitit officium.</l>
<l>cui maiora senis Tithoni gaudia vivi,</l>
<l>quam gravis amisso Memnone luctus erat.</l>
<l>cum sene non puduit talem dormire puellam</l>
<l>et canae totiens oscula ferre comae.</l>
<l>at tu etiam iuvenem odisti me, perfida, cum sis</l>
<l>ipsa anus haud longa curva futura die.</l>
<l>quin ego deminuo curam, quod saepe Cupido</l>
<l>huic malus esse solet, cui bonus ante fuit.</l>
</div2>

<div2 type="poem" n="18c">
<l>nunc etiam infectos demens imitare Britannos,</l>
<l>ludis et externo tincta nitore caput?</l>
<l>ut natura dedit, sic omnis recta figura est:</l>
<l>turpis Romano Belgicus ore color.</l>
<l>illi sub terris fiant mala multa puellae,</l>
<l>quae mentita suas vertit inepta comas!</l>
<l>deme: mihi certe poteris formosa videri,</l>
<l>mi formosa sat es, si modo saepe venis.</l>
<l>an si caeruleo quaedam sua tempora fuco</l>
<l>tinxerit, idcirco caerula forma bona est?</l>
<l>cum tibi nec frater nec sit tibi filius ullus,</l>
<l>frater ego et tibi sim filius unus ego.</l>
<l>ipse tuus semper tibi sit custodia lectus,</l>
<l>nec nimis ornata fronte sedere velis.</l>
<l>credam ego narranti, noli committere, famae:</l>
<l>et terram mmor transilit et maria.</l>
</div2>

<div2 type="poem" n="19">
<l>ETSI me invito discedis, Cynthia, Roma,</l>
<l>laetor quod sine me devia rura coles.</l>
<l>nullus erit castis iuvenis corruptor in agris,</l>
<l>qui te blanditiis non sinat esse probam;</l>
<l>nulla neque ante tuas orietur rixa fenestras,</l>
<l>nec tibi clamatae somnus amarus erit.</l>
<l>sola eris et solos spectabis, Cynthia, montis</l>
<l>et pecus et finis pauperis agricolae.</l>
<l>illic te nulli poterunt corrumpere ludi,</l>
<l>fanaque peccatis plurima causa tuis.</l>
<l>illic assidue tauros spectabis arantis,</l>
<l>et vitem docta ponere falce comas;</l>
<l>atque ibi rara feres inculto tura sacello,</l>
<l>haedus ubi agrestis corruet ante focos;</l>
<l>protinus et nuda choreas imitabere sura;</l>
<l>omnia ab externo sint modo tuta viro.</l>
<l>ipse ego venabor: iam nunc me sacra Dianae</l>
<l>suscipere et Veneris ponere vota iuvat.</l>
<l>incipiam captare feras et reddere pinu</l>
<l>cornua et audaces ipse monere canis;</l>
<l>non tamen ut vastos ausim temptare leones</l>
<l>aut celer agrestis comminus ire sues.</l>
<l>haec igitur mihi sit lepores audacia mollis</l>
<l>excipere et structo figere avem calamo,</l>
<l>qua formosa suo Clitumnus flumina luco</l>
<l>integit, et niveos abluit unda boves.</l>
<l>tu quotiens aliquid conabere, vita, memento</l>
<l>venturum paucis me tibi Luciferis.</l>
<l>hic me nec solae poterunt avertere silvae,</l>
<l>nec vaga muscosis flumina fusa iugis,</l>
<l>quin ego in assidua mutem tua nomina lingua:</l>
<l>absenti nemo non nocuisse velit.</l>
</div2>

<div2 type="poem" n="20">
<l>QVID fles abducta gravius Briseide? quid fles</l>
<l>anxia captiva tristius Andromacha?</l>
<l>quidve mea de fraude deos, insana, fatigas?</l>
<l>quid quereris nostram sic cecidisse fidem?</l>
<l>non tam nocturna volucris funesta querela</l>
<l>Attica Cecropiis obstrepit in foliis,</l>
<l>nec tantum Niobe, bis sex ad busta superba,</l>
<l>sollicito lacrimans defluit a Sipylo.</l>
<l>me licet aeratis astringant bracchia nodis,</l>
<l>sint tua vel Danaes condita membra domo,</l>
<l>in te ego et aeratas rumpam, mea vita, catenas,</l>
<l>ferratam Danaes transiliamque domum.</l>
<l>de te quodcumque, ad surdas mihi dicitur auris:</l>
<l>tu modo ne dubita de gravitate mea.</l>
<l>ossa tibi iuro per matris et ossa parentis</l>
<l>(si fallo, cinis heu sit mihi uterque gravis!)</l>
<l>me tibi ad extremas mansurum, vita, tenebras:</l>
<l>ambos una fides auferet, una dies.</l>
<l>quod si nec nomen nec me tua forma teneret,</l>
<l>posset servitium mite tenere tuum.</l>
<l>septima iam plenae deducitur orbita lunae,</l>
<l>cum de me et de te compita nulla tacent:</l>
<l>interea nobis non numquam ianua mollis,</l>
<l>non numquam lecti copia facta tui.</l>
<l>nec mihi muneribus nox ulla est empta beatis:</l>
<l>quidquid eram, hoc animi gratia magna tui.</l>
<l>cum te tam multi peterent, tu me una petisti:</l>
<l>possum ego naturae non meminisse tuae?</l>
<l>tum me vel tragicae vexetis Erinyes, et me</l>
<l>inferno damnes, Aeace, iudicio,</l>
<l>atque inter Tityi volucris mea poena vagetur,</l>
<l>tumque ego Sisyphio saxa labore geram!</l>
<l>nec tu supplicibus me sis venerata tabellis:</l>
<l>ultima talis erit quae mea prima fides.</l>
<l>hoc mihi perpetuo ius est, quod s amator</l>
<l>nec cito desisto nec temere incipio.</l>
</div2>

<div2 type="poem" n="21">
<l>A QVANTVM de me Panthi tibi pagina finxit,</l>
<l>tantum illi Pantho ne sit amica Venus!</l>
<l>sed tibi iam videor Dodona verior augur.</l>
<l>uxorem ille tuus pulcher amator habet!</l>
<l>tot noctes periere: nihil pudet? aspice, cantat</l>
<l>liber: tu nimium credula, sola iaces.</l>
<l>et nunc inter eos tu sermo es, te ille superbus</l>
<l>dicit se invito saepe fuisse domi.</l>
<l>dispeream, si quicquam aliud quam gloria de te</l>
<l>quaeritur: has laudes ille maritus habet.</l>
<l>Colchida sic hospes quondam decepit Iason:</l>
<l>eiecta est (tenuit namque Creusa) domo.</l>
<l>sic a Dulichio iuvene est elusa Calypso:</l>
<l>vidit amatorem pandere vela suum.</l>
<l>a nimium faciles aurem praebere puellae,</l>
<l>discite desertae non temere esse bonae!</l>
<l>huic quoque, qui restat, iam pridem quaeritur alter</l>
<l>experta in primo, stulta, cavere potes.</l>
<l>nos quocumque loco, nos omni tempore tecum</l>
<l>sive aegra pariter sive valellte sumus.</l>
</div2>

<div2 type="poem" n="22a">
<l>Scis here mi multas pariter placuisse puellas;</l>
<l>scis mihi, Demophoon, multa venire mala.</l>
<l>nulla meis frustra lustrantur compita plantis;</l>
<l>o nimis exitio nata theatra meo,</l>
<l>sive aliquis molli diducit candida gestu</l>
<l>bracchia, seu varios incinit ore modos!</l>
<l>interea nostri quaerunt sibi vulnus ocelli,</l>
<l>candida non tecto pectore si qua sedet,</l>
<l>sive vagi crines puris in frontibus errant,</l>
<l>Indica quos medio vertice gemma tenet.</l>
<l>quae si forte aliquid vultu mihi dura negarat,</l>
<l>frigida de tota fronte cadebat aqua.</l>
<l>quaeris, Demophoon, cur sim tam mollis in omnis?</l>
<l>quod quaeris, 'quare' non habet ullus amor.</l>
<l>cur aliquis sacris laniat sua bracchia cultris</l>
<l>et Phrygis insanos caeditur ad numeros?</l>
<l>uni cuique dedit vitium natura creato:</l>
<l>mi fortuna aliquid semper amare dedit.</l>
<l>me licet et Thamyrae cantoris fata sequantur,</l>
<l>numquam ad formosas, invide, caecus ero.</l>
<l>sed tibi si exilis videor tenuatus in artus,</l>
<l>falleris: haud umquam est culta labore Venus.</l>
<l>percontere licet: saepe est experta puella</l>
<l>officium tota nocte valere meum.</l>
<l>Iuppiter Alcmenae geminas requieverat Arctos,</l>
<l>et caelum noctu bis sine rege fuit;</l>
<l>nec tamen idcirco languens ad fulmina venit:</l>
<l>nullus amor vires eripit ipse suas.</l>
<l>quid? cum e complexu Briseidos iret Achilles,</l>
<l>num fugere minus Thessala tela Phryges?</l>
<l>quid? ferus Andromachae lecto cum surgeret Hector?</l>
<l>bella Mycenaeae non timuere rates?</l>
<l>ille vel hic classis poterant vel perdere muros:</l>
<l>hic ego Pelides, hic ferus Hector ego.</l>
<l>aspice uti caelo modo sol modo luna ministret:</l>
<l>sic etiam nobis una puella parum est.</l>
<l>altera me cupidis teneat foveatque lacertis,</l>
<l>altera si quando non sinit esse locum;</l>
<l>aut si forte irata meo sit facta ministro,</l>
<l>ut sciat esse aliam, quae velit esse mea!</l>
<l>nam melius duo defendunt retinacula navim,</l>
<l>tutius et geminos anxia mater alit.</l>
</div2>

<div2 type="poem" n="22b">
<l>aut si es dura, nega: sin es non dura, venito!</l>
<l>quid iuvat haec nullo ponere verba loco?</l>
<l>hic unus dolor est ex omnibus acer amanti,</l>
<l>speranti subito si qua venire negat.</l>
<l>quanta illum toto versant suspiria lecto,</l>
<l>cum recipi, quae non venerit, ipsa vetat?</l>
<l>et rursus puerum quaerendo audita fatigat,</l>
<l>quem, quae scire timet, quaerere fata iubet.</l>
</div2>

<div2 type="poem" n="23">
<l>cui fugienda fuit indocti semita vulgi,</l>
<l>ipsa petita lacu nunc mihi dulcis aqua est.</l>
<l>ingenuus quisquam alterius dat munera servo,</l>
<l>ut promissa suae verba ferat dominae?</l>
<l>et quaerit totiens 'Quaenam nunc porticus illam</l>
<l>integit?' et 'Campo quomovet illa pedes?'</l>
<l>deinde, ubi pertuleris, quos dicit fama labores</l>
<l>Herculis, ut scribat 'Muneris ecquid habes?'</l>
<l>cernere uti possis vultum custodis amari,</l>
<l>captus et immunda saepe latere casa?</l>
<l>quam care semel in toto nox vertitur anno!</l>
<l>a pereant, si quos ianua clausa iuvat!</l>
<l>contra, reiecto quae libera vadit amictu,</l>
<l>custodum et nullo saepta timore, placet?</l>
<l>cui saepe immundo Sacra conteritur Via socco,</l>
<l>nec sinit esse moram, si quis adire velit;</l>
<l>differet haec numquam, nec poscet garrula, quod</l>
<l>astrictus ploret saepe dedisse pater,</l>
<l>nec dicet ' Timeo, propera iam surgere, quaeso:</l>
<l>infelix, hodie vir mihi rure venit.'</l>
<l>et quas Euphrates et quas mihi misit Orontes,</l>
<l>me iuerint: nolim furta pudica tori;</l>
<l>libertas quoniam nulli iam restat amanti:</l>
<l>nullus liber erit, si quis amare volet.</l>
</div2>

<div2 type="poem" n="24a">
<l>'tu loqueris, cum sis iam noto fabula libro</l>
<l>et tua sit toto Cynthia lecta foro?'</l>
<l>cui non his verbis aspergat tempora sudor?</l>
<l>aut pudor ingenuus, aut reticendus amor</l>
<l>quod si tam facilis spiraret Cynthia nobis,</l>
<l>non ego nequitiae dicerer esse caput,</l>
<l>nec sic per totam infamis traducerer urbem,</l>
<l>urerer et quamvis, nomine verba darem.</l>
<l>quare ne tibi sit mirum me quaerere vilis:</l>
<l>parcius infamant: num tibi causa levis?</l>
<l> <gap/> </l>
<l>et modo pavonis caudae flabella superbae</l>
<l>et manibus dura frigus habere pila,</l>
<l>et cupit iratum talos me poscere eburnos,</l>
<l>quaeque nitent Sacra vilia dona Via.</l>
<l>a peream, si me ista movent dispendia, sed me</l>
<l>fallaci dominae iam pudet esse iocum!</l>
</div2>

<div2 type="poem" n="24b">
<l>HOC erat in primis quod me gaudere iubebas?</l>
<l>tam te formosam non pudet esse levem?</l>
<l>una aut altera nox nondum est in amore peracta,</l>
<l>et dicor lecto iam gravis esse tuo.</l>
<l>me modo laudabas et carmina nostra legebas:</l>
<l>ille tuus pennas tam cito vertit amor?</l>
<l>contendat mecum ingenio, contendat et arte,</l>
<l>in primis una discat amare domo:</l>
<l>si libitum tibi erit, Lernaeas pugnet ad hydras</l>
<l>et tibi ab Hesperio mala dracone ferat,</l>
<l>taetra venena libens et naufragus ebibat undas,</l>
<l>et numquam pro te deneget esse miser:</l>
<l>(quos utinam in nobis, vita, experiare labores!)</l>
<l>iam tibi de timidis iste protervus erit,</l>
<l>qui nunc se in tumidum iactando venit honorem:</l>
<l>discidium vobis proximus annus erit.</l>
<l>at me non aetas mutabit tota Sibyllae,</l>
<l>non labor Alcidae, non niger ille dies.</l>
<l>tu mea compones et dices 'Ossa, Properti,</l>
<l>haec tua sunt? eheu tu mihi certus eras,</l>
<l>certus eras eheu, quamvis nec sanguine avito</l>
<l>nobilis et quamvis non ita dives eras.'</l>
<l>nil ego non patiar, numquam me iniuria mutat:</l>
<l>ferre ego formosam nullum onus esse puto.</l>
<l>credo ego non paucos ista periisse figura,</l>
<l>credo ego sed multos non habuisse fidem.</l>
<l>parvo dilexit spatio Minoida Theseus,</l>
<l>Phyllida Demophoon, hospes uterque malus.</l>
<l>iam tibi Iasonia nota est Medea carina</l>
<l>et modo servato sola relicta viro.</l>
<l>dura est quae multis simulatum fingit amorem,</l>
<l>et se plus uni si qua parare potest.</l>
<l>noli nobilibus, noli conferre beatis:</l>
<l>vix venit, extremo qui legat ossa die.</l>
<l>hi tibi nos erimus: sed tu potius precor ut me</l>
<l>demissis plangas pectora nuda comis.</l>
</div2>

<div2 type="poem" n="25">
<l>unica nata meo pulcherrima cura dolori,</l>
<l>excludit quoniam sors mea 'saepe veni,'</l>
<l>ista meis fiet notissima forma libellis,</l>
<l>Calve, tua venia, pace, Catulle, tua.</l>
<l>miles depositis annosus secubat armis,</l>
<l>grandaevique negant ducere aratra boves,</l>
<l>putris et in vacua requiescit navis harena,</l>
<l>et vetus in templo bellica parma vacat:</l>
<l>at me ab amore tuo deducet nulla senectus,</l>
<l>sive ego Tithonus sive ego Nestor ero.</l>
<l>nonne fuit satius duro servire tyranno</l>
<l>et gemere in tauro, saeve Perille, tuo?</l>
<l>Gorgonis et satius fuit obdurescere vultu,</l>
<l>Caucasias etiam si pateremur avis.</l>
<l>sed tamen obsistam. teritur robigine mucro</l>
<l>ferreus et parvo saepe liquore silex:</l>
<l>at nullo dominae teritur sub crimine amor, qui</l>
<l>restat et immerita sustinet aure minas.</l>
<l>ultro contemptus rogat, et peccasse fatetur</l>
<l>laesus, et invitis ipse redit pedibus.</l>
<l>tu quoque, qui pleno fastus assumis amore,</l>
<l>credule, nulla diu femina pondus habet.</l>
<l>an quisquam in mediis persolvit vota procellis.</l>
<l>cum saepe in portu fracta carina natet?</l>
<l>aut prius infecto deposcit praemia cursu,</l>
<l>septima quam metam triverit arte rota?</l>
<l>mendaces ludunt flatus in amore secundi:</l>
<l>si qua venit sero, magna ruina venit.</l>
<l>tu tamen interea, quamvis te diligat illa,</l>
<l>in tacito cohibe gaudia clausa sinu.</l>
<l>namque in armore suo semper sua maxima cuique</l>
<l>nescio quo pacto verba nocere solent.</l>
<l>quamvis te persaepe vocet, semel ire memento:</l>
<l>invidiam quod habet, non solet esse diu.</l>
<l>at si saecla forent antiquis grata puellis,</l>
<l>essem ego quod nunc tu: tempore vincor ego.</l>
<l>non tamen ista meos mutabunt saecula mores:</l>
<l>unus quisque sua noverit ire via.</l>
<l>at, vos qui officia in multos revocatis amores,</l>
<l>quantus sic cruciat lumina vestra dolor!</l>
<l>vidistis pleno teneram candore puellam,</l>
<l> vidistis fuscam, ducit uterque color;</l>
<l>vidistis quandam Argiva prodire figura,</l>
<l>vidistis nostras, utraque forma rapit;</l>
<l>illaque plebeio vel sit sandycis amictu:</l>
<l>haec atque illa mali vulneris una via est.</l>
<l>cum satis una tuis insomnia portet ocellis,</l>
<l>una sat est cuivis femina multa mala.</l>
</div2>

<div2 type="poem" n="26a">
<l>VIDI te in somnis fracta, mea vita, carina</l>
<l>Ionio lassas ducere rore manus,</l>
<l>et quaecumque in me fueras mentita fateri,</l>
<l>nec iam umore gravis tollere posse comas,</l>
<l>qualem purpureis agitatam fluctibus Hellen,</l>
<l>aurea quam molli tergore vexit ovis.</l>
<l>quam timui, ne forte tuum mare nomen haberet,</l>
<l>atque tua labens navita fleret aqua!</l>
<l>quae tum ego Neptuno, quae tum cum Castore fratri,</l>
<l>quaeque tibi excepi, iam dea, Leucothoe!</l>
<l>at tu vix primas extollens gurgite palmas</l>
<l>saepe meum nomen iam peritura vocas.</l>
<l>quod si forte tuos vidisset Glaucus ocellos,</l>
<l>esses Ionii facta puella maris,</l>
<l>et tibi ob invidiam Nereides increpitarent,</l>
<l>candida Nesaee, caerula Cymothoe.</l>
<l>sed tibi subsidio delphinum currere vidi,</l>
<l>qui, puto, Arioniam vexerat ante lyram.</l>
<l>iamque ego conabar summo me mittere saxo,</l>
<l>cum mihi discussit talia visa metus.</l>
</div2>

<div2 type="poem" n="26b">
<l>NUNC admirentur quod tam mihi pulchra puella</l>
<l>serviat et tota dicar in urbe potens!</l>
<l>non, si Cambysae redeant et flumina Croesi,</l>
<l>dicat ' De nostro surge, poeta, toro.'</l>
<l>nam mea cum recitat, dicit se odisse beatos:</l>
<l>carmina tam sancte nulla puella colit.</l>
<l>multum in amore fides, multum constantia prodest:</l>
<l>qui dare multa potest, multa et amare potest</l>
<l>  <gap/> </l>
<l>seu mare per longum mea cogitet ire puella,</l>
<l>hanc sequar et fidos una aget aura duos.</l>
<l>unum litus erit sopitis unaque tecto</l>
<l>arbor, et ex una saepe bibemus aqua;</l>
<l>et tabula una duos poterit componere amantis,</l>
<l>prora cubile mihi seu mihi puppis erit.</l>
<l>omnia perpetiar: saevus licet urgeat Eurus ;</l>
<l>velaque in incertum frigidus Auster agat;</l>
<l>quicumque et venti miserum vexastis Vlixem</l>
<l>et Danaum Euboico litore mille ratis;</l>
<l>et qui movistis duo litora, cum ratis Argo</l>
<l>dux erat ignoto missa columba mari.</l>
<l>illa meis tantum non umquam desit ocellis,</l>
<l>incendat navem Iuppiter ipse licet.</l>
<l>certe isdem nudi pariter iactabimur oris.</l>
<l>me licet unda ferat, te modo terra tegat.</l>
<l>sed non Neptunus tanto crudelis amori,</l>
<l>Neptunus fratri par in amore Iovi:</l>
<l>testis Amymone, latices dum ferret, in arvis</l>
<l>compressa, et Lernae pulsa tridente palus.</l>
<l>iam deus amplexu votum persolvit, at illi</l>
<l>aurea divinas urna profudit aquas.</l>
<l>crudelem et Borean rapta Orithyia negavit:</l>
<l>hic deus et terras et maria alta domat</l>
<l>crede mihi, nobis mitescet Scylla, nec umquam</l>
<l>alternante vacans vasta Charybdis aqua;</l>
<l>ipsaque sidera erunt nullis obscura tenebris,</l>
<l>purus et Orion, purus et Haedus erit.</l>
<l>quod mihi si ponenda tuo sit corpore vita,</l>
<l>exitus hic nobis non inhonestus erit.</l>
</div2>

<div2 type="poem" n="27">
<l>AT VOS incertam, mortales, funeris horam</l>
<l>quaeritis, et qua sit mors aditura via;</l>
<l>quaeritis et caelo Phoenicum inventa sereno,</l>
<l>quae sit stella homini commoda quaeque mala!</l>
<l>seu pedibus Parthos sequimur seu classe Britannos,</l>
<l>et maris et terrae caeca pericla viae;</l>
<l>rursus et obiectum flemus caput esse tumultu</l>
<l>cum Mavors dubias miscet utrimque manus;</l>
<l> <gap/> </l>
<l>praeterea domibus flammam domibusque ruinas,</l>
<l>neu subeant labris pocula nigra tuis.</l>
<l>s amans novit, quando periturus et a qua</l>
<l>morte, neque hic Boreae flabra neque arma timet.</l>
<l>iam licet et Stygia sedeat sub harundine remex,</l>
<l>cernat et infernae tristia vela ratis:</l>
<l>si modo clamantis revocaverit aura puellae,</l>
<l>concessum nulla lege redibit iter.</l>
</div2>

<div2 type="poem" n="28a">
<l>IVPPITER, affectae tandem miserere puellae:</l>
<l>tam formosa tuum mortua crimen erit.</l>
<l>hoc tibi vel poterit coniunx ignoscere Iuno:</l>
<l>frangitur et Iuno, si qua puella perit.</l>
<l>venit enim tempus, quo torridus aestuat aer,</l>
<l>incipit et sicco fervere terra Cane.</l>
<l>sed non tam ardoris culpa est neque crimina caeli</l>
<l>quam totiens sanctos non habuisse deos.</l>
<l>hoc perdit miseras, hoc perdidit ante puellas:</l>
<l>quidquid iurarunt, ventus et unda rapit.</l>
<l>num sibi collatam doluit Venus? illa peraeque</l>
<l>prae se formosis invidiosa dea est.</l>
<l>an contempta tibi Iunonis templa Pelasgae?</l>
<l>Palladis aut oculos ausa negare bonos?</l>
<l>semper, formosae, non nostis parcere verbis.</l>
<l>hoc tibi lingua nocens, hoc tibi forma dedit.</l>
<l>sed tibi vexatae per multa pericula vitae</l>
<l>extremo venit mollior hora die.</l>
<l>Io versa caput primos mugiverat annos:</l>
<l>nunc dea, quae Nili flumina vacca bibit.</l>
<l>Ino etiam prima terris aetate vagata est:</l>
<l>hanc miser implorat navita Leucothoen.</l>
<l>Andromede monstris fuerat devota marinis:</l>
<l>haec eadem Persei nobilis uxor erat.</l>
<l>Callisto Arcadios erraverat ursa per agros:</l>
<l>haec nocturna suo sidere vela regit.</l>
<l>quod si forte tibi properarint fata quietem,</l>
<l>illa sepulturae fata beata tuae,</l>
<l>narrabis Semelae, quo sit formosa periclo,</l>
<l>credet et illa, suo docta puella malo;</l>
<l>et tibi Maeonias omnis heroidas inter</l>
<l>primus erit nulla non tribuente locus.</l>
<l>nunc, utcumque potes, fato gere saucia morem:</l>
<l>et deus et durus vertitur ipse dies.</l>
</div2>

<div2 type="poem" n="28b">
<l>DEFICIVNT magico torti sub carmine rhombi,</l>
<l>et iacet exstincto laurus adusta foco;</l>
<l>et iam Luna negat totiens descendere caelo,</l>
<l>nigraque funestum concinit omen avis.</l>
<l>una ratis fati nostros portabit amores</l>
<l>caerula ad infernos velificata lacus.</l>
<l>sed non unius, quaeso, miserere duorum!</l>
<l>vivam, si vivet; si cadet illa, cadam.</l>
<l>pro quibus optatis sacro me carmine damno:</l>
<l>scribam ego 'Per magnum est salva puella Iovem';</l>
<l>ante tuosque pedes illa ipsa operata sedebit,</l>
<l>narrabitque sedens longa pericla sua.</l>
</div2>

<div2 type="poem" n="28c">
<l>HAEC tua, Persephone, maneat clementia, nec tu,</l>
<l>Persephonae coniunx, saevior esse velis.</l>
<l>sunt apud infernos tot milia formosarum:</l>
<l>pulchra sit in superis, si licet, una locis!</l>
<l>vobiscum est Iope, vobiscum candida Tyro,</l>
<l>vobiscum Europe nec proba Pasiphae,</l>
<l>et quot Troia tulit vetus et quot Achaia formas,</l>
<l>et Thebae et Priami diruta regna senis:</l>
<l>et quaecumque erat in numero Romana puella,</l>
<l>occidit: has omnis ignis avarus habet.</l>
<l>nec forma aeternum aut cuiquam est fortuna perennis:</l>
<l>longius aut propius mors sua quemque manet.</l>
<l>tu quoniam es, mea lux, magno dimissa periclo,</l>
<l>munera Dianae debita redde choros,</l>
<l>redde etiam excubias divae nunc, ante iuvencae;</l>
<l>votivas noctes, ei mihi solve decem!</l>
</div2>

<div2 type="poem" n="29a">
<l>HESTERNA, mea lux, cum potus nocte vagarer,</l>
<l>nec me servorum duceret ulla manus,</l>
<l>obvia nescio quot pueri mihi turba minuta</l>
<l>venerat (hos vetuit me numerare timor);</l>
<l>quorum alii faculas, alii retinere sagittas,</l>
<l>pars etiam visa est vincla parare mihi.</l>
<l>sed nudi fuerant. quorum lascivior unus,</l>
<l>'Arripite hunc,' inquit, 'iam bene nostis eum</l>
<l>hic erat, hunc mulier nobis irata locavit.'</l>
<l>dixit, et in collo iam mihi nodus erat.</l>
<l> <gap/> <lb/>hic alter iubet in medium propellere, at alter,</l>
<l>'Intereat, qui nos non putat esse deos!</l>
<l>haec te non meritum totas exspectat in horas:</l>
<l>at tu nescio quas quaeris, inepte, fores.</l>
<l>quae cum Sidoniae nocturna ligamina mitrae</l>
<l>solverit atque oculos moverit illa gravis,</l>
<l>afflabunt tibi non Arabum de gramine odores,</l>
<l>sed quos ipse suis fecit Amor manibus.</l>
<l>parcite iam, fratres, iam certos spondet amores;</l>
<l>et iam ad mandatam venimus ecce domum.'</l>
<l>atque ita me iniecto dixerunt rursus amictu:</l>
<l>'I nunc et noctes disce manere domi.'</l>
</div2>

<div2 type="poem" n="29b">
<l>MANE erat, et volui, si sola quiesceret illa,</l>
<l>visere: at in lecto Cynthia sola fuit.</l>
<l>obstipui: non illa mihi formosior umquam</l>
<l>visa, neque ostrina cum fuit in tunica,</l>
<l>ibat et hinc castae narratum somnia Vestae,</l>
<l>neu sibi neve mihi quae nocitura forent:</l>
<l>talis visa mihi somno dimissa recenti.</l>
<l>heu quantum per se candida forma valet!</l>
<l>'Quid tu matutinus,' ait 'speculator amicae,</l>
<l>me similem vestris moribus esse putas?</l>
<l>non ego tam facilis: sat erit mihi cognitus unus,</l>
<l>vel tu vel si quis verior esse potest.</l>
<l>apparent non ulla toro vestigia presso,</l>
<l>signa volutantis nec iacuisse duos.</l>
<l>aspice ut in toto nullus mihi corpore surgat</l>
<l>spiritus admisso notus adulterio.'</l>
<l>dixit, et opposita propellens savia dextra</l>
<l>prosilit in laxa nixa pedem solea.</l>
<l>sic ego tarn sancti custos deludor amoris:</l>
<l>ex illo felix nox mihi nulla fuit.</l>
</div2>

<div2 type="poem" n="30a">
<l>QVO fugis a demens? nulla est fuga: tu licet usque</l>
<l>ad Tanain fugias, usque sequetur Amor.</l>
<l>non si Pegaseo vecteris in aere dorso,</l>
<l>nec tibi si Persei moverit ala pedes;</l>
<l>vel si te sectae rapiant talaribus aurae,</l>
<l>nil tibi Mercurii proderit alta via</l>
<l>instat semper Amor supra caput, instat amanti,</l>
<l>et gravis ipse super libera colla sedet.</l>
<l>excubat ille acer custos et tollere numquam</l>
<l>te patietur humo lumina capta semel.</l>
<l>et iam si pecces, deus exorabilis ille est</l>
<l>si modo praesentis viderit esse preces.</l>
</div2>

<div2 type="poem" n="30b">
<l>ISTA senes licet accusent convivia duri:</l>
<l>nos modo propositum, vita, teramus iter</l>
<l>illorum antiquis onerantur legibus aures:</l>
<l>hic locus est in quo, tibia docta, sones,</l>
<l>quae non iure vado Maeandri iacta natasti,</l>
<l>turpia cum faceret Palladis ora tumor.</l>
<l>non tamen immerito! Phrygias nunc ire per undas</l>
<l>et petere Hyrcani litora nota maris,</l>
<l>spargere et alterna communis caede Penatis</l>
<l>et ferre ad patrios praemia dira Lares!</l>
<l>una contentum pudeat me vivere amica?</l>
<l>hoc si crimen erit, crimen Amoris erit:</l>
<l>mi nemo obiciat. libeat tibi, Cynthia, mecum</l>
<l>rorida muscosis antra tenere iugis.</l>
<l>illic aspicies scopulis haerere Sorores</l>
<l>et canere antiqui dulcia furta Iovis,</l>
<l>ut Semela est combustus, ut est deperditus Io,</l>
<l>denique ut ad Troiae tecta volarit avis.</l>
<l>quod si nemo exstat qui vicerit Alitis arma,</l>
<l>communis culpae cur reus unus agor?</l>
<l>nec tu Virginibus reverentia moveris ora:</l>
<l>hic quoque non nescit quid sit amare chorus;</l>
<l>si tamen Oeagri quaedam compressa figura</l>
<l>Bistoniis olim rupibus accubuit.</l>
<l>hic ubi me prima statuent in parte choreae,</l>
<l>et medius docta cuspide Bacchus erit,</l>
<l>tum capiti sacros patiar pendere corymbos:</l>
<l>nam sine te nostrum non valet ingenium.</l>
</div2>

<div2 type="poem" n="31">
<l>QVAERIS, cur veniam tibi tardior? aurea Phoebi</l>
<l>porticus a magno Caesare aperta fuit.</l>
<l>tantam erat in speciem Poenis digesta columnis,</l>
<l>inter quas Danai femina turba senis.</l>
<l>hic equidem Phoebo visus mihi pulchrior ipso</l>
<l>marmoreus tacita carmen hiare lyra;</l>
<l>atque aram circum steterant armenta Myronis,</l>
<l>quattuor artificis, vivida signa, boves.</l>
<l>tum medium claro surgebat marmore templum,</l>
<l>et patria Phoebo carius Ortygia:</l>
<l>in quo Solis erat supra fastigia currus;</l>
<l>et valvae, Libyci nobile dentis opus,</l>
<l>altera deiectos Parnasi vertice Gallos,</l>
<l>altera maerebat funera Tantalidos.</l>
<l>deinde inter matrem deus ipse interque sororem</l>
<l>Pythius in longa carmina veste sonat.</l>
</div2>

<div2 type="poem" n="32">
<l>QUI videt, is peccat: qui te non viderit ergo,</l>
<l>non cupiet: facti lumina crimen habent.</l>
<l>nam quid Praenesti dubias, o Cynthia, sortis,</l>
<l>quid petis Aeaei moenia Telegoni?</l>
<l>cur ita te Herculeum deportant esseda Tibur?</l>
<l>Appia cur totiens te via Lanuvium?</l>
<l>hoc utinam spatiere loco, quodcumque vacabis,</l>
<l>Cynthia' sed tibi me credere turba vetat,</l>
<l>cum videt accensis devotam currere taedis</l>
<l>in nemus et Triviae lumina ferre deae.</l>
<l>scilicet umbrosis sordet Pompeia columnis</l>
<l>porticus, aulaeis nobilis Attalicis,</l>
<l>et platanis creber pariter surgentibus ordo,</l>
<l>flumina sopito quaeque Marone cadunt,</l>
<l>et leviter nymphis tota crepitantibus urbe</l>
<l>cum subito Triton ore recondit aquam.</l>
<l>falleris, ista tui furtum via monstrat amoris:</l>
<l>non urbem, demens, lumina nostra fugis!</l>
<l>nil agis, insidias in me componis inanis,</l>
<l>tendis iners docto retia nota mihi.</l>
<l>sed de me minus est: famae iactura pudicae</l>
<l>tanta tibi miserae, quanta meretur, erit.</l>
<l>nuper enim de te nostras me laedit ad auris</l>
<l>rumor, et in tota non bonus urbe fuit.</l>
<l>sed tu non debes inimicae credere linguae:</l>
<l>semper formosis fabula poena fuit.</l>
<l>non tua deprenso damnata est fama veneno:</l>
<l>testis eris puras, Phoebe, videre manus.</l>
<l>sin autem longo nox una aut altera lusu</l>
<l>consumpta est, non me crimina parva movent.</l>
<l>Tyndaris externo patriam mutavit amore,</l>
<l>et sine decreto viva reducta domum est.</l>
<l>ipsa Venus fertur corrupta libidine Martis,</l>
<l>nec minus in caelo semper honesta fuit.</l>
<l>quamvis Ida Parim pastorem dicat amasse</l>
<l>atque inter pecudes accubuisse deam,</l>
<l>hoc et Hamadryadum spectavit turba sororum</l>
<l>Silenique senes et pater ipse chori;</l>
<l>cum quibus Idaeo legisti poma sub antro,</l>
<l>supposita excipiens, Nai, caduca manu.</l>
<l>an quisquam in tanto stuprorum examine quaerit</l>
<l>'Cur haec tam dives? quis dedit? unde dedit?'</l>
<l>o nimium nostro felicem tempore Romam,</l>
<l>si contra mores una puella facit!</l>
<l>haec eadem ante illam iam impune et Lesbia fecit:</l>
<l>quae sequitur, certe est invidiosa minus.</l>
<l>qui quaerit Tatios veteres durosque Sabinos,</l>
<l>hic posuit nostra nuper in urbe pedem.</l>
<l>tu prius et fluctus poteris siccare marinos,</l>
<l>altaque mortali deligere astra manu,</l>
<l>quam facere, ut nostrae nolint peccare puellae:</l>
<l>hic mos Saturno regna tenente fuit,</l>
<l>et cum Deucalionis aquae fluxere per orbem,</l>
<l>et post antiquas Deucalionis aquas.</l>
<l>dic mihi, quis potuit lectum servare pudicum,</l>
<l>quae dea cum solo vivere sola deo?</l>
<l>uxorem quondam magni Minois, ut aiunt,</l>
<l>corrupit torui candida forma bovis;</l>
<l>nec minus aerato Danae circumdata muro</l>
<l>non potuit magno casta negare Iovi.</l>
<l>quod si tu Graias es tuque imitata Latinas,</l>
<l>semper vive meo libera iudicio!</l>
</div2>

<div2 type="poem" n="33a">
<l>TRISTIA iam redeunt iterum sollemnia nobis:</l>
<l>Cynthia iam noctes est operata decem.</l>
<l>atque utinam pereant, Nilo quae sacra tepente</l>
<l>misit matronis Inachis Ausoniis!</l>
<l>quae dea tam cupidos totiens divisit amantis,</l>
<l>quaecumque illa fuit, semper amara fuit.</l>
<l>tu certe Iovis occultis in amoribus, Io,</l>
<l>sensisti multas quid sit inire vias,</l>
<l>cum te iussit habere puellam cornua Iuno</l>
<l>et pecoris duro perdere verba sono.</l>
<l>a quotiens quernis laesisti frondibus ora,</l>
<l>mandisti et stabulis arbuta pasta tuis!</l>
<l>an, quoniam agrestem detraxit ab ore figuram</l>
<l>Iuppiter, idcirco facta superba dea es?</l>
<l>an tibi non satis est fuscis Aegyptus alumnis?</l>
<l>cur tibi tam longa Roma petita via?</l>
<l>quidve tibi prodest viduas dormire puellas?</l>
<l>sed tibi, crede mihi, cornua rursus erunt,</l>
<l>aut nos e nostra te, saeva, fugabimus urbe:</l>
<l>cum Tiberi Nilo gratia nulla fuit.</l>
<l>at tu, quae nostro nimium placata dolore es,</l>
<l>noctibus his vacui ter faciamus iter.</l>
</div2>

<div2 type="poem" n="33b">
<l>NON audis et verba sinis mea ludere, cum iam</l>
<l>flectant Icarii sidera tarda boves.</l>
<l>lenta bibis: mediae nequeunt te frangere noctes.</l>
<l>an nondum est talos mittere lassa manus?</l>
<l>a pereat, quicumque meracas repperit uvas</l>
<l>corrupitque bonas nectare primus aquas!</l>
<l>Icare, Cecropiis merito iugulate colonis,</l>
<l>pampineus nosti quam sit amarus odor!</l>
<l>tuque o Eurytion vino Centaure peristi,</l>
<l>nec non Ismario tu, Polypheme, mero.</l>
<l>vino forma perit, vino corrumpitur aetas,</l>
<l>vino saepe suum nescit amica virum.</l>
<l>me miserum, ut multo nihil est mutata Lyaeo!</l>
<l>iam bibe: formosa es: nil tibi vina nocent,</l>
<l>cum tua praependent demissae in pocula sertae,</l>
<l>et mea deducta carmina voce legis.</l>
<l>largius effuso madeat tibi mensa Falerno,</l>
<l>spumet et aurato mollius in calice.</l>
<l>nulla tamen lecto recipit se sola libenter:</l>
<l>est quiddam, quod vos quaerere cogat Amor.</l>
<l>semper in absentis felicior aestus amantis:</l>
<l>elevat assiduos copia longa viros.</l>
</div2>

<div2 type="poem" n="34">
<l>CVR quisquam faciem dominae iam credat Amori?</l>
<l>sic erepta mihi paene puella mea est.</l>
<l>expertus dico, nemo est in amore fidelis:</l>
<l>formosam raro non sibi quisque petit.</l>
<l>polluit ille deus cognatos, solvit amicos,</l>
<l>et bene concordis tristia ad arma vocat.</l>
<l>hospes in hospitium Menelao venit adulter:</l>
<l>Colchis et ignotum nonne secuta virum est?</l>
<l>Lynceu, tune meam potuisti, perfide, curam</l>
<l>tangere? nonne tuae tum cecidere manus?</l>
<l>quid si non constans illa et tam certa fuisset?</l>
<l>posses in tanto vivere flagitio?</l>
<l>tu mihi vel ferro pectus vel perde veneno:</l>
<l>a domina tantum te modo tolle mea.</l>
<l>te socium vitae, te corporis esse licebit,</l>
<l>te dominum admitto rebus, amice, meis:</l>
<l>lecto te m, lecto te deprecor uno:</l>
<l>rivalem possum non ego ferre Iovem.</l>
<l>ipse meas s quod nil est, aemulor umbras,</l>
<l>stultus, quod stulto saepe timore tremo.</l>
<l>una tamen causa est, qua crimina tanta remitto,</l>
<l>errabant multo quod tua verba mero.</l>
<l>sed numquam vitae fallet me ruga severae:</l>
<l>omnes iam norunt quam sit amare bonum.</l>
</div2>

<div2 type="poem" n="34b">
<l>LYNCEVS ipse meus seros insanit amores!</l>
<l>m te nostros laetor adire deos.</l>
<l>quid tua Socraticis tibi nunc sapientia libris</l>
<l>proderit aut rerum dicere posse vias?</l>
<l>aut quid Erechthei tibi prosunt carmina lecta?</l>
<l>nil iuvat in magno vester amore senex.</l>
<l>tu satius memorem Musis imitere Philitan</l>
<l>et non inflati somnia Callimachi.</l>
<l>nam rursus licet Aetoli referas Acheloi,</l>
<l>fluxerit ut magno fractus amore liquor,</l>
<l>atque etiam ut Phrygio fallax Maeandria campo</l>
<l>errat et ipsa suas decipit unda vias,</l>
<l>qualis et Adrasti fuerit vocalis Arion,</l>
<l>tristis ad Archemori funera victor equus:</l>
<l>non Amphiareae prosint tibi fata quadrigae</l>
<l>aut Capanei magno grata ruina Iovi.</l>
<l>desine et Aeschyleo componere verba coturno,</l>
<l>desine, et ad mollis membra resolve choros.</l>
<l>incipe iam angusto versus includere torno,</l>
<l>inque tuos ignis, dure poeta, veni.</l>
<l>tu non Antimacho, non tutior ibis Homero:</l>
<l>despicit et magnos recta puella deos.</l>
<l>sed non ante gravis taurus succumbit aratro,</l>
<l>cornua quam validis haeserit in laqueis,</l>
<l>nec tu iam duros per te patieris amores:</l>
<l>trux tamen a nobis ante domandus eris.</l>
<l>harum nulla solet rationem quaerere mundi,</l>
<l>nec cur fraternis Luna laboret equis,</l>
<l>nec si post Stygias aliquid restabit erumpnas,</l>
<l>nec si consulto fulmina missa tonent.</l>
<l>aspice me, cui parva domi fortuna relicta est</l>
<l>nullus et antiquo Marte triumphus avi,</l>
<l>ut regnem mixtas inter conviva puellas</l>
<l>hoc ego, quo tibi nunc elevor, ingenio!</l>
<l>me iuvet hesternis positum languere corollis,</l>
<l>quem tetigit iactu certus ad ossa deus.</l>
<l>Actia Vergilium custodis litora Phoebi,</l>
<l>Caesaris et fortis dicere posse ratis,</l>
<l>qui nunc Aeneae Troiani suscitat arma</l>
<l>iactaque Lavinis moenia litoribus.</l>
<l>cedite Romani scriptorcs, cedite Grai!</l>
<l>nescio quid maius nascitur Iliade.</l>
<l>tu canis umbrosi subter pineta Galaesi</l>
<l>Thyrsin et attritis Daphnin harundinibus,</l>
<l>utque decem possint corrumpere mala puellas</l>
<l>missus et impressis haedus ab uberibus.</l>
<l>felix, qui vilis pomis mercaris amores!</l>
<l>huic licet ingratae Tityrus ipse canat.</l>
<l>felix intactum Corydon qui temptat Alexin</l>
<l>agricolae domini carpere delicias!</l>
<l>quamvis ille sua lassus requiescat avena,</l>
<l>laudatur facilis inter Hamadryadas.</l>
<l>tu canis Ascraei veteris praecepta poetae,</l>
<l>quo seges in campo, quo viret uva iugo.</l>
<l>tale facis carmen docta testudine quale</l>
<l>Cynthius impositis temperat articulis.</l>
<l>non tamen haec ulli venient ingrata legenti,</l>
<l>sive in amore rudis sive peritus erit.</l>
<l>nec minor hic animis, ut sit minor ore, canorus</l>
<l>anseris indocto carmine cessit olor.</l>
<l>haec quoque perfecto ludebat Iasone Varro,</l>
<l>Varro Leucadiae maxima flamma suae;</l>
<l>haec quoque lascivi cantarunt scripta Catulli,</l>
<l>Lesbia quis ipsa notior est Helena;</l>
<l>haec etiam docti confessa est pagina Calvi,</l>
<l>cum caneret miserae funera Quintiliae.</l>
<l>et modo formosa quam multa Lycoride Gallus</l>
<l>mortuus inferna vulnera lavit aqua!</l>
<l>Cynthia quin etiam versu laudata Properti,</l>
<l>hos inter si me ponere Fama volet.</l>
</div2>
</div1>

<div1 type="book" n="3">
<div2 type="poem" n="1">
<l>Callimachi Manes et Coi sacra Philitae,</l>
<l>in vestrum, quaeso, me sinite ire nemus.</l>
<l>primus ego ingredior puro de fonte sacerdos</l>
<l>Itala per Graios orgia ferre choros.</l>
<l>dicite, quo pariter carmen tenuastis in antro</l>
<l>quove pede ingressi? quamve bibistis aquam?</l>
<l>ah valeat, Phoebum quicumque moratur in armis!</l>
<l>exactus tenui pumice versus eat,</l>
<l>quo me Fama levat terra sublimis, et a me</l>
<l>nata coronatis Musa triumphat equis,</l>
<l>et mecum in curru parvi vectantur Amores,</l>
<l>scriptorumque meas turba secuta rotas.</l>
<l>quid frustra immissis mecum certatis habenis?</l>
<l>non datur ad Musas currere lata via.</l>
<l>multi, Roma, tuas laudes annalibus addent,</l>
<l>qui finem imperii Bactra futura canent.</l>
<l>sed, quod pace legas, opus hoc de monte Sororum</l>
<l>detulit intacta pagina nostra via.</l>
<l>mollia, Pegasides, date vestro serta poetae:</l>
<l>non faciet capiti dura corona meo.</l>
<l>at mihi quod vivo detraxerit invida turba,</l>
<l>post obitum duplici faenore reddet Honos;</l>
<l>omnia post obitum fingit maiora vetustas:</l>
<l>maius ab exsequiis nomen in ora venit.</l>
<l>nam quis equo pulsas abiegno nosceret arces,</l>
<l>fluminaque Haemonio comminus isse viro,</l>
<l>Idaeum Simoenta Iovis cum prole Scamandro,</l>
<l>Hectora per campos ter maculasse rotas?</l>
<l>Deiphobumque Helenumque et Pulydamantis in armis</l>
<l>qualemcumque Parim vix sua nosset humus.</l>
<l>exiguo sermone fores nunc, Ilion, et tu</l>
<l>Troia bis Oetaei numine capta dei.</l>
<l>nec non ille tui casus memorator Homerus</l>
<l>posteritate suum crescere sensit opus;</l>
<l>meque inter seros laudabit Roma nepotes:</l>
<l>illum post cineres auguror ipse diem.</l>
<l>ne mea contempto lapis indicet ossa sepulcro</l>
<l>provisumst Lycio vota probante deo.</l>
</div2>

<div2 type="poem" n="2">
<l>Carminis interea nostri redeamus in orbem,</l>
<l>gaudeat ut solito tacta puella sono.</l>
<l>Orphea delenisse feras et concita dicunt</l>
<l>flumina Threicia sustinuisse lyra;</l>
<l>saxa Cithaeronis Thebanam agitata per artem</l>
<l>sponte sua in muri membra coisse ferunt;</l>
<l>quin etiam, Polypheme, fera Galatea sub Aetna</l>
<l>ad tua rorantis carmina flexit equos:</l>
<l>miremur, nobis et Baccho et Apolline dextro,</l>
<l>turba puellarum si mea verba colit?</l>
<l>quod non Taenariis domus est mihi fulta columnis,</l>
<l>nec camera auratas inter eburna trabes,</l>
<l>nec mea Phaeacas aequant pomaria silvas,</l>
<l> non operosa rigat Marcius antra liquor;</l>
<l>at Musae comites et carmina cara legenti,</l>
<l>nec defessa choris Calliopea meis.</l>
<l>fortunata, meo si qua's celebrata libello!</l>
<l>carmina erunt formae tot monumenta tuae.</l>
<l>nam neque pyramidum sumptus ad sidera ducti,</l>
<l>nec Iovis Elei caelum imitata domus,</l>
<l>nec Mausolei dives fortuna sepulcri</l>
<l>mortis ab extrema condicione vacant.</l>
<l>aut illis flamma aut imber subducet honores,</l>
<l>annorum aut tacito pondere victa ruent.</l>
<l>at non ingenio quaesitum nomen ab aevo</l>
<l>excidet: ingenio stat sine morte decus.</l>
</div2>

<div2 type="poem" n="3">
<l>Visus eram molli recubans Heliconis in umbra,</l>
<l>Bellerophontei qua fluit umor equi,</l>
<l>reges, Alba, tuos et regum facta tuorum,</l>
<l>tantum operis, nervis hiscere posse meis;</l>
<l>parvaque iam magnis admoram fontibus ora</l>
<l>(unde pater sitiens Ennius ante bibit,</l>
<l>et cecinit Curios fratres et Horatia pila,</l>
<l>regiaque Aemilia vecta tropaea rate,</l>
<l>victricisque moras Fabii pugnamque sinistram</l>
<l>Cannensem et versos ad pia vota deos,</l>
<l>Hannibalemque Lares Romana sede fugantis,</l>
<l>anseris et tutum voce fuisse Iovem),</l>
<l>cum me Castalia speculans ex arbore Phoebus</l>
<l>sic ait aurata nixus ad antra lyra:</l>
<l>'quid tibi cum tali, demens, est flumine? quis te</l>
<l>carminis heroi tangere iussit opus?</l>
<l>non hinc ulla tibi sperandast fama, Properti:</l>
<l>mollia sunt parvis prata terenda rotis;</l>
<l>ut tuus in scamno iactetur saepe libellus,</l>
<l>quem legat exspectans sola puella virum.</l>
<l>cur tua praescriptos evectast pagina gyros?</l>
<l>non est ingenii cumba gravanda tui.</l>
<l>alter remus aquas alter tibi radat harenas,</l>
<l>tutus eris: medio maxima turba marist.'</l>
<l>dixerat, et plectro sedem mihi monstrat eburno,</l>
<l>quo nova muscoso semita facta solost.</l>
<l>hic erat affixis viridis spelunca lapillis,</l>
<l>pendebantque cavis tympana pumicibus,</l>
<l>orgia Musarum et Sileni patris imago</l>
<l>fictilis et calami, Pan Tegeaee, tui;</l>
<l>et Veneris dominae volucres, mea turba, columbae</l>
<l>tingunt Gorgoneo punica rostra lacu;</l>
<l>diversaeque novem sortitae iura Puellae</l>
<l>exercent teneras in sua dona manus:</l>
<l>haec hederas legit in thyrsos, haec carmina nervis</l>
<l>aptat, at illa manu texit utraque rosam.</l>
<l>e quarum numero me contigit una dearum</l>
<l>(ut reor a facie, Calliopea fuit):</l>
<l>'contentus niveis semper vectabere cycnis,</l>
<l>nec te fortis equi ducet ad arma sonus.</l>
<l>nil tibi sit rauco praeconia classica cornu</l>
<l> flare, nec Aonium tingere Marte nemus;</l>
<l>aut quibus in campis Mariano proelia signo</l>
<l>stent et Teutonicas Roma refringat opes,</l>
<l>barbarus aut Suebo perfusus sanguine Rhenus</l>
<l>saucia maerenti corpora vectet aqua.</l>
<l>quippe coronatos alienum ad limen amantes</l>
<l>nocturnaeque canes ebria signa morae,</l>
<l>ut per te clausas sciat excantare puellas,</l>
<l>qui volet austeros arte ferire viros.'</l>
<l>talia Calliope, lymphisque a fonte petitis</l>
<l>ora Philitea nostra rigavit aqua.</l>
</div2>

<div2 type="poem" n="4">
<l>Arma deus Caesar dites meditatur ad Indos,</l>
<l>et freta gemmiferi findere classe maris.</l>
<l>magna, Quiris, merces: parat ultima terra triumphos;</l>
<l>Tigris et Euphrates sub tua iura fluent;</l>
<l>sera, sed Ausoniis veniet provincia virgis;</l>
<l>assuescent Latio Partha tropaea Iovi.</l>
<l>ite agite, expertae bello, date lintea, prorae,</l>
<l>et solitum, armigeri, ducite munus, equi!</l>
<l>omina fausta cano. Crassos clademque piate!</l>
<l>ite et Romanae consulite historiae!</l>
<l>Mars pater, et sacrae fatalia lumina Vestae,</l>
<l>ante meos obitus sit precor illa dies,</l>
<l>qua videam spoliis oneratos Caesaris axes,</l>
<l>et subter captos arma sedere duces,</l>
<l>tela fugacis equi et bracati militis arcus,</l>
<l>ad vulgi plausus saepe resistere equos,</l>
<l>inque sinu carae nixus spectare puellae</l>
<l>incipiam et titulis oppida capta legam!</l>
<l>ipsa tuam serva prolem, Venus: hoc sit in aevum,</l>
<l>cernis ab Aenea quod superesse caput.</l>
<l>praeda sit haec illis, quorum meruere labores:</l>
<l>me sat erit Sacra plaudere posse Via.</l>
</div2>

<div2 type="poem" n="5">
<l>Pacis Amor deus est, pacem veneramur amantes:</l>
<l>sat mihi cum domina proelia dura mea.</l>
<l>nec mihi mille iugis Campania pinguis aratur,</l>
<l>nec bibit e gemma divite nostra sitis,</l>
<l>nec tamen inviso pectus mihi carpitur auro,</l>
<l>nec mixta aera paro clade, Corinthe, tua.</l>
<l>o prima infelix fingenti terra Prometheo!</l>
<l>ille parum caute pectoris egit opus.</l>
<l>corpora disponens mentem non vidit in arto:</l>
<l>recta animi primum debuit esse via.</l>
<l>nunc maris in tantum vento iactamur, et hostem</l>
<l>quaerimus, atque armis nectimus arma nova.</l>
<l>haud ullas portabis opes Acherontis ad undas:</l>
<l>nudus in inferna, stulte, vehere rate.</l>
<l>victor cum victo pariter miscetur in umbris:</l>
<l>consule cum Mario, capte Iugurtha, sedes.</l>
<l>Lydus Dulichio non distat Croesus ab Iro:</l>
<l>optima mors, carpta quae venit ante die.</l>
<l>me iuvat in prima coluisse Helicona iuventa</l>
<l>Musarumque choris implicuisse manus;</l>
<l>me iuvat et multo mentem vincire Lyaeo,</l>
<l>et caput in verna semper habere rosa.</l>
<l>atque ubi iam Venerem gravis interceperit aetas,</l>
<l>sparserit et nigras alba senecta comas,</l>
<l>tum mihi naturae libeat perdiscere mores,</l>
<l>quis deus hanc mundi temperet arte domum,</l>
<l>qua venit exoriens, qua deficit, unde coactis</l>
<l>cornibus in plenum menstrua luna redit,</l>
<l>unde salo superant venti, quid flamine captet</l>
<l>Eurus, et in nubes unde perennis aqua;</l>
<l>sit ventura dies mundi quae subruat arces,</l>
<l>purpureus pluvias cur bibit arcus aquas,</l>
<l>aut cur Perrhaebi tremuere cacumina Pindi,</l>
<l>solis et atratis luxerit orbis equis,</l>
<l>cur serus versare boves et plaustra Bootes,</l>
<l>Pleiadum spisso cur coit igne chorus,</l>
<l>curve suos fines altum non exeat aequor,</l>
<l>plenus et in partes quattuor annus eat;</l>
<l>sub terris sint iura deum et tormenta reorum,</l>
<l>num rota, num scopuli, num sitis inter aquas,</l>
<l>aut Alcmaeoniae furiae aut ieiunia Phinei,</l>
<l>Tisiphones atro si furit angue caput,</l>
<l>num tribus infernum custodit faucibus antrum</l>
<l>Cerberus, et Tityo iugera pauca novem,</l>
<l>an ficta in miseras descendit fabula gentes,</l>
<l>et timor haud ultra quam rogus esse potest.</l>
<l>exitus hic vitae superet mihi: vos, quibus arma</l>
<l>grata magis, Crassi signa referte domum.</l>
</div2>

<div2 type="poem" n="6">
<l>Dic mihi de nostra quae sensti vera puella:</l>
<l>sic tibi sint dominae, Lygdame, dempta iuga.</l>
<l>omnis enim debet sine vano nuntius esse,</l>
<l>maioremque metu servus habere fidem.</l>
<l>nunc mihi, si qua tenes, ab origine dicere prima</l>
<l>incipe: suspensis auribus ista bibam.</l>
<l>num me laetitia tumefactum fallis inani,</l>
<l>haec referens, quae me credere velle putas?</l>
<l>sicin eram incomptis vidisti flere capillis?</l>
<l>illius ex oculis multa cadebat aqua?</l>
<l>nec speculum in strato vidisti, Lygdame, lecto,</l>
<l>scriniaque ad lecti clausa iacere pedes,</l>
<l>ac maestam teneris vestem pendere lacertis?</l>
<l>ornabat niveas nullane gemma manus?</l>
<l>tristis erat domus, et tristes sua pensa ministrae</l>
<l>carpebant, medio nebat et ipsa loco,</l>
<l>umidaque impressa siccabat lumina lana,</l>
<l>rettulit et querulo iurgia nostra sono?</l>
<l>'haec te teste mihi promissast, Lygdame, merces?</l>
<l>est poena et servo rumpere teste fidem.</l>
<l>ille potest nullo miseram me linquere facto,</l>
<l>et qualem nolo dicere habere domi?</l>
<l>gaudet me vacuo solam tabescere lecto?</l>
<l>si placet, insultet, Lygdame, morte mea.</l>
<l>non me moribus illa, sed herbis improba vicit</l>
<l>staminea rhombi ducitur ille rota.</l>
<l> illum turgentis sanie portenta rubetae</l>
<l>et lecta exsuctis anguibus ossa trahunt,</l>
<l>et strigis inventae per busta iacentia plumae,</l>
<l>cinctaque funesto lanea vitta toro.</l>
<l>si non vana canunt mea somnia, Lygdame, testor,</l>
<l>poena erit ante meos sera sed ampla pedes;</l>
<l>putris et in vacuo texetur aranea lecto:</l>
<l>noctibus illorum dormiet ipsa Venus.'</l>
<l>quae tibi si veris animis est questa puella,</l>
<l>hac eadem rursus, Lygdame, curre via,</l>
<l>et mea cum multis lacrimis mandata reporta,</l>
<l>iram, non fraudes esse in amore meo,</l>
<l>me quoque consimili impositum torquerier igni:</l>
<l>iurabo bis sex integer esse dies.</l>
<l>quod mihi si e tanto felix concordia bello</l>
<l>exstiterit, per me, Lygdame, liber eris.</l>
</div2>

<div2 type="poem" n="7">
<l>Ergo sollicitae tu causa, pecunia, vitae!</l>
<l>per te immaturum mortis adimus iter;</l>
<l>tu vitiis hominum crudelia pabula praebes;</l>
<l>semina curarum de capite orta tuo.</l>
<l>tu Paetum ad Pharios tendentem lintea portus</l>
<l>obruis insano terque quaterque mari.</l>
<l>nam dum te sequitur, primo miser excidit aevo</l>
<l>et nova longinquis piscibus esca natat.</l>
<l>quod si contentus patrio bove verteret agros,</l>
<l>verbaque duxisset pondus habere mea,</l>
<l>viveret ante suos dulcis conviva Penates,</l>
<l>pauper, at in terra nil nisi fleret opes.</l>
<l>noluit hoc Paetus, stridorem audire procellae</l>
<l>et duro teneras laedere fune manus,</l>
<l>sed thyio thalamo aut Oricia terebintho</l>
<l>effultum pluma versicolore caput.</l>
<l>hunc parvo ferri vidit nox improba ligno,</l>
<l>et miser invisam traxit hiatus aquam;</l>
<l>huic fluctus vivo radicitus abstulit ungues:</l>
<l>Paetus ut occideret, tot coiere mala.</l>
<l>flens tamen extremis dedit haec mandata querelis</l>
<l>cum moribunda niger clauderet ora liquor:</l>
<l>'di maris Aegaei quos sunt penes aequora, venti,</l>
<l>et quaecumque meum degravat unda caput,</l>
<l>quo rapitis miseros primae lanuginis annos?</l>
<l>attulimus longas in freta vestra comas.</l>
<l>ah miser alcyonum scopulis affligar acutis!</l>
<l>in me caeruleo fuscina sumpta deost.</l>
<l>at saltem Italiae regionibus evehat aestus:</l>
<l>hoc de me sat erit si modo matris erit.'</l>
<l>subtrahit haec fantem torta vertigine fluctus;</l>
<l>ultima quae Paeto voxque diesque fuit.</l>
<l>Paete, quid aetatem numeras? quid cara natanti</l>
<l>mater in ore tibist? non habet unda deos.</l>
<l>et mater non iusta piae dare debita terrae</l>
<l>nec pote cognatos inter humare rogos,</l>
<l>sed tua nunc volucres astant super ossa marinae,</l>
<l>nunc tibi pro tumulo Carpathium omne marest.</l>
<l> infelix Aquilo, raptae timor Orithyiae,</l>
<l>quae spolia ex illo tanta fuere tibi?</l>
<l>aut quidnam fracta gaudes, Neptune, carina?</l>
<l>portabat sanctos alveus ille viros.</l>
<l>o centum aequoreae Nereo genitore puellae,</l>
<l>et tu, materno tacta dolore, Theti;</l>
<l>vos decuit lasso supponere bracchia mento:</l>
<l>non poterat vestras ille gravare manus.</l>
<l>reddite corpus, aquae! positast in gurgite vita;</l>
<l>Paetum sponte tua, vilis harena, tegas;</l>
<l>et quotiens Paeti transibit nauta sepulcrum,</l>
<l>dicat 'et audaci tu timor esse potes.'</l>
<l>ite, rates curvate et leti texite causas:</l>
<l>ista per humanas mors venit acta manus.</l>
<l>terra parum fuerat fatis, adiecimus undas:</l>
<l>fortunae miseras auximus arte vias.</l>
<l>ancora te teneat, quem non tenuere penates?</l>
<l>quid meritum dicas, cui sua terra parumst?</l>
<l>ventorumst, quodcumque paras: haud ulla carina</l>
<l>consenuit, fallit portus et ipse fidem.</l>
<l>nam tibi nocturnis ad saxa ligata procellis</l>
<l>omnia detrito vincula fune cadunt.</l>
<l>sunt Agamemnonias testantia litora curas,</l>
<l>quae notat Argynni poena Athamantiadae.</l>
<l><del>hoc iuvene amisso classem non solvit Atrides,</del></l>
<l><del>pro qua mactatast Iphigenia mora.</del></l>
<l>natura insidians pontum substravit avaris:</l>
<l>ut tibi succedat, vix semel esse potest.</l>
<l>saxa triumphalis fregere Capherea puppes,</l>
<l>naufraga cum vasto Graecia tracta salost.</l>
<l>paulatim socium iacturam flevit Ulixes,</l>
<l>in mare cui soliti non valuere doli.</l>
<l>at tu, saeve Aquilo, numquam mea vela videbis:</l>
<l>ante fores dominae condar oportet iners.</l>
</div2>

<div2 type="poem" n="8">
<l>Dulcis ad hesternas fuerat mihi rixa lucernas</l>
<l>vocis et insanae tot maledicta tuae.</l>
<l>tu vero nostros audax invade capillos</l>
<l>et mea formosis unguibus ora nota,</l>
<l>tu minitare oculos subiecta exurere flamma,</l>
<l>fac mea rescisso pectora nuda sinu!</l>
<l>cum furibunda mero mensam propellis et in me</l>
<l>proicis insana cymbia plena manu,</l>
<l>nimirum veri dantur mihi signa caloris:</l>
<l>nam sine amore gravi femina nulla dolet.</l>
<l>quae mulier rabida iactat convicia lingua,</l>
<l>haec Veneris magnae volvitur ante pedes.</l>
<l>custodum grege seu circa se stipat euntem,</l>
<l>seu sequitur medias, maenas ut icta, vias,</l>
<l>seu timidam crebro dementia somnia terrent,</l>
<l>seu miseram in tabula picta puella movet,</l>
<l>his ego tormentis animi sum verus haruspex,</l>
<l>has didici certo saepe in amore notas.</l>
<l>non est certa fides, quam non in iurgia vertas:</l>
<l>hostibus eveniat lenta puella meis.</l>
<l> in morso aequales videant mea vulnera collo:</l>
<l>me doceat livor mecum habuisse meam.</l>
<l>aut in amore dolere volo aut audire dolentem,</l>
<l>sive meas lacrimas sive videre tuas,</l>
<l>tecta superciliis si quando verba remittis,</l>
<l>aut tua cum digitis scripta silenda notas.</l>
<l>odi ego quos numquam pungunt suspiria somnos:</l>
<l>semper in irata pallidus esse velim.</l>
<l>dulcior ignis erat Paridi, cum Graia per arma</l>
<l>Tynaridi poterat gaudia ferre suae:</l>
<l>dum vincunt Danai, dum restat barbarus Hector,</l>
<l>ille Helenae in gremio maxima bella gerit.</l>
<l>aut tecum aut pro te mihi cum rivalibus arma</l>
<l>semper erunt: in te pax mihi nulla placet.</l>
<l>gaude, quod nullast aeque formosa: doleres,</l>
<l>si qua foret: nunc sis iure superba licet.</l>
<l>at tibi, qui nostro nexisti retia lecto,</l>
<l>sit socer aeternum nec sine matre domus!</l>
<l>cui nunc si qua datast furandae copia noctis,</l>
<l>offensa illa mihi, non tibi amica, dedit.</l>
</div2>

<div2 type="poem" n="9">
<l>Maecenas, eques Etrusco de sanguine regum,</l>
<l>intra fortunam qui cupis esse tuam,</l>
<l>quid me scribendi tam vastum mittis in aequor?</l>
<l>non sunt apta meae grandia vela rati.</l>
<l>turpest, quod nequeas, capiti committere pondus</l>
<l>et pressum inflexo mox dare terga genu.</l>
<l>omnia non pariter rerum sunt omnibus apta,</l>
<l>palma nec ex aequo ducitur ulla iugo.</l>
<l>gloria Lysippost animosa effingere signa;</l>
<l>exactis Calamis se mihi iactat equis;</l>
<l>in Veneris tabula summam sibi poscit Apelles;</l>
<l>Parrhasius parva vindicat arte locum;</l>
<l>argumenta magis sunt Mentoris addita formae;</l>
<l>at Myos exiguum flectit acanthus iter;</l>
<l>Phidiacus signo se Iuppiter ornat eburno;</l>
<l>Praxitelen propria vendit ab urbe lapis.</l>
<l>est quibus Eleae concurrit palma quadrigae,</l>
<l>est quibus in celeris gloria nata pedes;</l>
<l>hic satus ad pacem, hic castrensibus utilis armis:</l>
<l>naturae sequitur semina quisque suae.</l>
<l>at tua, Maecenas, vitae praecepta recepi,</l>
<l>cogor et exemplis te superare tuis.</l>
<l>cum tibi Romano dominas in honore secures</l>
<l>et liceat medio ponere iura foro;</l>
<l>vel tibi Medorum pugnacis ire per hastas,</l>
<l>atque onerare tuam fixa per arma domum;</l>
<l>et tibi ad effectum vires det Caesar, et omni</l>
<l>tempore tam faciles insinuentur opes;</l>
<l>parcis et in tenuis humilem te colligis umbras:</l>
<l>velorum plenos subtrahis ipse sinus.</l>
<l>crede mihi, magnos aequabunt ista Camillos</l>
<l>iudicia, et venies tu quoque in ora virum.</l>
<l>non ego velifera tumidum mare findo carina:</l>
<l>tota sub exiguo flumine nostra morast.</l>
<l> non flebo in cineres arcem sedisse paternos</l>
<l>Cadmi, nec semper proelia clade pari;</l>
<l>nec referam Scaeas et Pergama, Apollinis arces,</l>
<l>et Danaum decimo vere redisse rates,</l>
<l>moenia cum Graio Neptunia pressit aratro</l>
<l>victor Palladiae ligneus artis equus.</l>
<l>inter Callimachi sat erit placuisse libellos</l>
<l>et cecinisse modis, Coe+ poeta, tuis.</l>
<l>haec urant pueros, haec urant scripta puellas</l>
<l>meque deum clament et mihi sacra ferant!</l>
<l>te duce vel Iovis arma canam caeloque minantem</l>
<l>Coeum et Phlegraeis Eurymedonta iugis;</l>
<l>eductosque pares silvestri ex ubere reges,</l>
<l>ordiar et caeso moenia firma Remo,</l>
<l>celsaque Romanis decerpta palatia tauris,</l>
<l>crescet et ingenium sub tua iussa meum;</l>
<l>prosequar et currus utroque ab litore ovantis,</l>
<l>Parthorum astutae tela remissa fugae,</l>
<l>claustraque Pelusi Romano subruta ferro,</l>
<l>Antonique gravis in sua fata manus.</l>
<l>mollia tu coeptae fautor cape lora iuventae,</l>
<l>dexteraque immissis da mihi signa rotis.</l>
<l>hoc mihi, Maecenas, laudis concedis, et a test</l>
<l>quod ferar in partis ipse fuisse tuas.</l>
</div2>

<div2 type="poem" n="10">
<l>Mirabar, quidnam visissent mane Camenae,</l>
<l>ante meum stantes sole rubente torum.</l>
<l>natalis nostrae signum misere puellae</l>
<l>et manibus faustos ter crepuere sonos.</l>
<l>transeat hic sine nube dies, stent aere venti,</l>
<l>ponat et in sicco molliter unda minas.</l>
<l>aspiciam nullos hodierna luce dolentis,</l>
<l>et Niobae lacrimas supprimat ipse lapis;</l>
<l>alcyonum positis requiescant ora querelis;</l>
<l>increpet absumptum nec sua mater Ityn.</l>
<l>tuque, o cara mihi, felicibus edita pennis,</l>
<l>surge et poscentis iusta precare deos.</l>
<l>at primum pura somnum tibi discute lympha,</l>
<l>et nitidas presso pollice finge comas;</l>
<l>dein qua primum oculos cepisti veste Properti</l>
<l>indue, nec vacuum flore relinque caput;</l>
<l>et pete, qua polles, ut sit tibi forma perennis,</l>
<l>inque meum semper stent tua regna caput.</l>
<l>inde coronatas ubi ture piaveris aras,</l>
<l>luxerit et tota flamma secunda domo,</l>
<l>sit mensae ratio, noxque inter pocula currat,</l>
<l>et crocino nares murreus ungat onyx.</l>
<l>tibia continuis succumbat rauca choreis,</l>
<l>et sint nequitiae libera verba tuae,</l>
<l>dulciaque ingratos adimant convivia somnos;</l>
<l>publica vicinae perstrepat aura viae:</l>
<l>sit sors et nobis talorum interprete iactu,</l>
<l>quem gravius pennis verberet ille puer.</l>
<l>cum fuerit multis exacta trientibus hora,</l>
<l>noctis et instituet sacra ministra Venus,</l>
<l> annua solvamus thalamo sollemnia nostro,</l>
<l>natalisque tui sic peragamus iter.</l>
</div2>

<div2 type="poem" n="11">
<l>Quid mirare, meam si versat femina vitam</l>
<l>et trahit addictum sub sua iura virum,</l>
<l>criminaque ignavi capitis mihi turpia fingis,</l>
<l>quod nequeam fracto rumpere vincla iugo?</l>
<l>ventorum melius praesagit navita morem,</l>
<l>vulneribus didicit miles habere metum.</l>
<l>ista ego praeterita iactavi verba iuventa:</l>
<l>tu nunc exemplo disce timere meo.</l>
<l>Colchis flagrantis adamantina sub iuga tauros</l>
<l>egit et armigera proelia sevit humo,</l>
<l>custodisque feros clausit serpentis hiatus,</l>
<l>iret ut Aesonias aurea lana domos.</l>
<l>ausa ferox ab equo quondam oppugnare sagittis</l>
<l>Maeotis Danaum Penthesilea rates;</l>
<l>aurea cui postquam nudavit cassida frontem,</l>
<l>vicit victorem candida forma virum.</l>
<l>Omphale in tantum formae processit honorem,</l>
<l>Lydia Gygaeo tincta puella lacu,</l>
<l>ut, qui pacato statuisset in orbe columnas,</l>
<l>tam dura traheret mollia pensa manu.</l>
<l>Persarum statuit Babylona Semiramis urbem,</l>
<l>ut solidum cocto tolleret aggere opus,</l>
<l>et duo in adversum mitti per moenia currus</l>
<l>nec possent tacto stringere ab axe latus;</l>
<l>duxit et Euphraten medium, quam condidit, arcis,</l>
<l>iussit et imperio subdere Bactra caput.</l>
<l>nam quid ego heroas, quid raptem in crimina divos?</l>
<l>Iuppiter infamat seque suamque domum.</l>
<l>quid, modo quae nostris opprobria nexerit armis,</l>
<l>et, famulos inter femina trita suos,</l>
<l>coniugii obsceni pretium Romana poposcit</l>
<l>moenia et addictos in sua regna Patres?</l>
<l>noxia Alexandria, dolis aptissima tellus,</l>
<l>et totiens nostro Memphi cruenta malo,</l>
<l>tris ubi Pompeio detraxit harena triumphos--</l>
<l>tollet nulla dies hanc tibi, Roma, notam.</l>
<l>issent Phlegraeo melius tibi funera campo,</l>
<l>vel tua si socero colla daturus eras.</l>
<l>scilicet incesti meretrix regina Canopi,</l>
<l>una Philippeo sanguine adusta nota,</l>
<l>ausa Iovi nostro latrantem opponere Anubim,</l>
<l>et Tiberim Nili cogere ferre minas,</l>
<l>Romanamque tubam crepitanti pellere sistro,</l>
<l>baridos et contis rostra Liburna sequi,</l>
<l>foedaque Tarpeio conopia tendere saxo,</l>
<l>iura dare et statuas inter et arma Mari!</l>
<l>quid nunc Tarquinii fractas iuvat esse secures,</l>
<l>nomine quem simili vita superba notat,</l>
<l>si mulier patienda fuit? cane, Roma, triumphum</l>
<l>et longum Augusto salva precare diem!</l>
<l>fugisti tamen in timidi vaga flumina Nili:</l>
<l>accepere tuae Romula vincla manus.</l>
<l> bracchia spectasti sacris admorsa colubris,</l>
<l>et trahere occultum membra soporis iter.</l>
<l>'Non hoc, Roma, fui tanto tibi cive verenda!'</l>
<l>dixit et assiduo lingua sepulta mero.</l>
<l>septem urbs alta iugis, toto quae praesidet orbi,</l>
<l>non humana deicienda manu.</l>
<l>haec di condiderunt, haec di quoque moenia servant:</l>
<l>vix timeat salvo Caesare Roma Iovem.</l>
<l>nunc ubi Scipiadae classes, ubi signa Camilli,</l>
<l>aut modo Pompeia, Bospore, capta manu?</l>
<l>Hannibalis spolia et victi monumenta Syphacis,</l>
<l>et Pyrrhi ad nostros gloria fracta pedes?</l>
<l>Curtius expletis statuit monumenta lacunis,</l>
<l>admisso Decius proelia rupit equo,</l>
<l>Coclitis abscissos testatur semita pontes,</l>
<l>est cui cognomen corvus habere dedit:</l>
<l>Leucadius versas acies memorabit Apollo:</l>
<l>tanti operis bellum sustulit una dies.</l>
<l>at tu, sive petes portus seu, navita, linques,</l>
<l>Caesaris in toto sis memor Ionio.</l>
</div2>

<div2 type="poem" n="12">
<l>Postume, plorantem potuisti linquere Gallam,</l>
<l>miles et Augusti fortia signa sequi?</l>
<l>tantine ulla fuit spoliati gloria Parthi,</l>
<l>ne faceres Galla multa rogante tua?</l>
<l>si fas est, omnes pariter pereatis avari,</l>
<l>et quisquis fido praetulit arma toro!</l>
<l>tu tamen iniecta tectus, vesane, lacerna</l>
<l>potabis galea fessus Araxis aquam.</l>
<l>illa quidem interea fama tabescet inani,</l>
<l>haec tua ne virtus fiat amara tibi,</l>
<l>neve tua Medae laetentur caede sagittae,</l>
<l>ferreus armato neu cataphractus equo,</l>
<l>neve aliquid de te flendum referatur in urna:</l>
<l>sic redeunt, illis qui cecidere locis.</l>
<l>ter quater in casta felix, o Postume, Galla!</l>
<l>moribus his alia coniuge dignus eras.</l>
<l>quid faciet nullo munita puella timore,</l>
<l>cum sit luxuriae Roma magistra suae?</l>
<l>sed securus eas: Gallam non munera vincent,</l>
<l>duritiaeque tuae non erit illa memor.</l>
<l>nam quocumque die salvum te fata remittent,</l>
<l>pendebit collo Galla pudica tuo.</l>
<l>Postumus alter erit miranda coniuge Ulixes:</l>
<l>non illi longae tot nocuere morae,</l>
<l>castra decem annorum, et Ciconum mors, Ismara capta,</l>
<l>exustaeque tuae nox, Polypheme, genae,</l>
<l>et Circae fraudes, lotosque herbaeque tenaces,</l>
<l>Scyllaque et alternas scissa Charybdis aquas,</l>
<l>Lampeties Ithacis veribus mugisse iuvencos</l>
<l>(paverat hos Phoebo filia Lampetie),</l>
<l>et thalamum Aeaeae flentis fugisse puellae,</l>
<l>totque hiemis noctes totque natasse dies,</l>
<l>nigrantisque domos animarum intrasse silentum,</l>
<l>Sirenum surdo remige adisse lacus,</l>
<l> et veteres arcus leto renovasse procorum,</l>
<l>errorisque sui sic statuisse modum.</l>
<l>nec frustra, quia casta domi persederat uxor.</l>
<l>vincit Penelopes Aelia Galla fidem.</l>
</div2>

<div2 type="poem" n="13">
<l>Quaeritis, unde avidis nox sit pretiosa puellis,</l>
<l>et Venere exhaustae damna querantur opes.</l>
<l>certa quidem tantis causa et manifesta ruinis:</l>
<l>luxuriae nimium libera facta viast.</l>
<l>Inda cavis aurum mittit formica metallis,</l>
<l>et venit e Rubro concha Erycina salo,</l>
<l>et Tyros ostrinos praebet Cadmea colores,</l>
<l>cinnamon et multi pistor odoris Arabs.</l>
<l>haec etiam clausas expugnant arma pudicas</l>
<l>quaeque gerunt fastus, Icarioti, tuos.</l>
<l>matrona incedit census induta nepotum</l>
<l>et spolia opprobrii nostra per ora trahit.</l>
<l>nullast poscendi, nullast reverentia dandi,</l>
<l>aut si quast, pretio tollitur ipsa mora.</l>
<l>felix Eois lex funeris una maritis,</l>
<l>quos Aurora suis rubra colorat equis!</l>
<l>namque ubi mortifero iactast fax ultima lecto,</l>
<l>uxorum fusis stat pia turba comis,</l>
<l>et certamen habent leti, quae viva sequatur</l>
<l>coniugium: pudor est non licuisse mori.</l>
<l>ardent victrices et flammae pectora praebent,</l>
<l>imponuntque suis ora perusta viris.</l>
<l>hoc genus infidum nuptarum, hic nulla puella</l>
<l>nec fida Euadne nec pia Penelope.</l>
<l>felix agrestum quondam pacata iuventus,</l>
<l>divitiae quorum messis et arbor erant!</l>
<l>illis munus erat decussa Cydonia ramo,</l>
<l>et dare puniceis plena canistra rubis,</l>
<l>nunc violas tondere manu, nunc mixta referre</l>
<l>lilia vimineos lucida per calathos,</l>
<l>et portare suis vestitas frondibus uvas</l>
<l>aut variam plumae versicoloris avem.</l>
<l>his tum blanditiis furtiva per antra puellae</l>
<l>oscula silvicolis empta dedere viris.</l>
<l>hinnulei pellis stratos operibat amantes,</l>
<l>altaque nativo creverat herba toro,</l>
<l>pinus et incumbens laetas circumdabat umbras;</l>
<l>nec fuerat nudas poena videre deas.</l>
<l>corniger Arcadii vacuam pastoris in aulam</l>
<l>dux aries saturas ipse reduxit oves;</l>
<l>dique deaeque omnes, quibus est tutela per agros,</l>
<l>praebebant vestri verba benigna foci:</l>
<l>'et leporem, quicumque venis, venaberis, hospes,</l>
<l>et si forte meo tramite quaeris avem:</l>
<l>et me Pana tibi comitem de rupe vocato,</l>
<l>sive petes calamo praemia, sive cane.'</l>
<l>at nunc desertis cessant sacraria lucis:</l>
<l>aurum omnes victa iam pietate colunt.</l>
<l>auro pulsa fides, auro venalia iura,</l>
<l>aurum lex sequitur, mox sine lege pudor.</l>
<l> torrida sacrilegum testantur limina Brennum,</l>
<l>dum petit intonsi Pythia regna dei:</l>
<l>at mox laurigero concussus vertice diras</l>
<l>Gallica Parnasus sparsit in arma nives.</l>
<l>te scelus accepto Thracis Polymestoris auro</l>
<l>nutrit in hospitio non, Polydore, pio.</l>
<l>tu quoque ut auratos gereres, Eriphyla, lacertos,</l>
<l>delapsis nusquamst Amphiarau+s equis.</l>
<l>proloquar (atque utinam patriae sim verus haruspex!):</l>
<l>frangitur ipsa suis Roma superba bonis.</l>
<l>certa loquor, sed nulla fides; neque vilia quondam</l>
<l>verax Pergameis maenas habenda mali:</l>
<l>sola Parim Phrygiae fatum componere, sola</l>
<l>fallacem Troiae serpere dixit equum.</l>
<l>ille furor patriae fuit utilis, ille parenti:</l>
<l>expertast veros irrita lingua deos.</l>
</div2>

<div2 type="poem" n="14">
<l>Multa tuae, Sparte, miramur iura palaestrae,</l>
<l>sed mage virginei tot bona gymnasii,</l>
<l>quod non infamis exercet corpore ludos</l>
<l>inter luctantis nuda puella viros,</l>
<l>cum pila velocis fallit per bracchia iactus,</l>
<l>increpat et versi clavis adunca trochi,</l>
<l>pulverulentaque ad extremas stat femina metas,</l>
<l>et patitur duro vulnera pancratio:</l>
<l>nunc ligat ad caestum gaudentia bracchia loris,</l>
<l>missile nunc disci pondus in orbe rotat,</l>
<l>et modo Taygeti, crinis aspersa pruina,</l>
<l>sectatur patrios per iuga longa canes:</l>
<l>gyrum pulsat equis, niveum latus ense revincit,</l>
<l>virgineumque cavo protegit aere caput,</l>
<l>qualis Amazonidum nudatis bellica mammis</l>
<l>Thermodontiacis turba lavatur aquis;</l>
<l>qualis et Eurotae Pollux et Castor harenis,</l>
<l>hic victor pugnis, ille futurus equis,</l>
<l>inter quos Helene nudis capere arma papillis</l>
<l>fertur nec fratres erubuisse deos.</l>
<l>lex igitur Spartana vetat secedere amantes,</l>
<l>et licet in triviis ad latus esse suae,</l>
<l>nec timor aut ullast clausae tutela puellae,</l>
<l>nec gravis austeri poena cavenda viri.</l>
<l>nullo praemisso de rebus tute loquaris</l>
<l>ipse tuis: longae nulla repulsa morae.</l>
<l>nec Tyriae vestes errantia lumina fallunt,</l>
<l>est neque odoratae cura molesta comae.</l>
<l>at nostra ingenti vadit circumdata turba,</l>
<l>nec digitum angustast inseruisse via;</l>
<l>nec quae sit facies nec quae sint verba rogandi</l>
<l>invenias: caecum versat amator iter.</l>
<l>quod si iura fores pugnasque imitata Laconum,</l>
<l>carior hoc esses tu mihi, Roma, bono.</l>
</div2>

<div2 type="poem" n="15">
<l>Sic ego non ullos iam norim in amore tumultus</l>
<l>nec veniat sine te nox vigilanda mihi,</l>
<l>fabula nulla tuas de nobis concitet aures;</l>
<l> te solam et lignis funeris ustus amem.</l>
<l>ut mihi praetexti pudor est relevatus amictus</l>
<l>et data libertas noscere amoris iter,</l>
<l>illa rudis animos per noctes conscia primas</l>
<l>imbuit, heu nullis capta Lycinna datis!</l>
<l>tertius (haud multo minus est) cum ducitur annus,</l>
<l>vix memini nobis verba coisse decem.</l>
<l>cuncta tuus sepelivit amor, nec femina post te</l>
<l>ulla dedit collo dulcia vincla meo.</l>
<l>at tu non meritam parcas vexare Lycinnam:</l>
<l>nescit vestra ruens ira referre pedem.</l>
<l>testis erit Dirce tam vano crimine saeva,</l>
<l>Nycteos Antiopen accubuisse Lyco.</l>
<l>ah quotiens pulchros vulsit regina capillos,</l>
<l>molliaque immitis fixit in ora manus!</l>
<l>ah quotiens famulam pensis oneravit iniquis,</l>
<l>et caput in dura ponere iussit humo!</l>
<l>saepe illam immundis passast habitare tenebris,</l>
<l>vilem ieiunae saepe negavit aquam.</l>
<l>Iuppiter, Antiopae nusquam succurris habenti</l>
<l>tot mala? corrumpit dura catena manus.</l>
<l>si deus es, tibi turpe tuam servire puellam:</l>
<l>invocet Antiope quem nisi vincta Iovem?</l>
<l>sola tamen, quaecumque aderant in corpore vires,</l>
<l>regalis manicas rupit utraque manu.</l>
<l>inde Cithaeronis timido pede currit in arces.</l>
<l>nox erat, et sparso triste cubile gelu.</l>
<l>saepe vago Asopi sonitu permota fluentis</l>
<l>credebat dominae pone venire pedes.</l>
<l>et durum Zethum et lacrimis Amphiona mollem</l>
<l>expertast stabulis mater abacta suis.</l>
<l>ac veluti, magnos cum ponunt aequora motus,</l>
<l>Eurus et adversus desinit ire Noto,</l>
<l>litore sollicito sonitus rarescit harenae,</l>
<l>sic cadit inflexo lapsa puella genu.</l>
<l>sera, tamen pietas: natis est cognitus error.</l>
<l>digne Iovis natos qui tueare senex,</l>
<l>tu reddis pueris matrem; puerique trahendam</l>
<l>vinxerunt Dircen sub trucis ora bovis.</l>
<l>Antiope, cognosce Iovem: tibi gloria Dirce</l>
<l>ducitur in multis mortem habitura locis.</l>
<l>prata cruentantur Zethi, victorque canebat</l>
<l>paeana Amphion rupe, Aracynthe, tua.</l>
</div2>

<div2 type="poem" n="16">
<l>Nox media, et dominae mihi venit epistula nostrae:</l>
<l>Tibure me missa iussit adesse mora,</l>
<l>candida qua geminas ostendunt culmina turres,</l>
<l>et cadit in patulos nympha Aniena lacus.</l>
<l>quid faciam? obductis committam mene tenebris</l>
<l>ut timeam audacis in mea membra manus?</l>
<l>at si distulero haec nostro mandata timore,</l>
<l>nocturno fletus saevior hoste mihi.</l>
<l>peccaram semel, et totum sum pulsus in annum:</l>
<l>in me mansuetas non habet illa manus.</l>
<l>nec tamen est quisquam, sacros qui laedat amantes:</l>
<l> Scironis medias his licet ire vias.</l>
<l>quisquis amator erit, Scythicis licet ambulet oris,</l>
<l>nemo adeo ut feriat barbarus esse volet.</l>
<l>sanguine tam parvo quis enim spargatur amantis</l>
<l>improbus, et cuius sit comes ipsa Venus?</l>
<l>luna ministrat iter, demonstrant astra salebras,</l>
<l>ipse Amor accensas praecutit ante faces,</l>
<l>saeva canum rabies morsus avertit hiantis:</l>
<l>huic generi quovis tempore tuta viast.</l>
<l>quod si certa meos sequerentur funera cursus,</l>
<l>tali mors pretio vel sit emenda mihi.</l>
<l>afferet haec unguenta mihi sertisque sepulcrum</l>
<l>ornabit custos ad mea busta sedens.</l>
<l>di faciant, mea ne terra locet ossa frequenti</l>
<l>qua facit assiduo tramite vulgus iter!</l>
<l>post mortem tumuli sic infamantur amantum.</l>
<l>me tegat arborea devia terra coma,</l>
<l>aut humer ignotae cumulis vallatus harenae:</l>
<l>non iuvat in media nomen habere via.</l>
</div2>

<div2 type="poem" n="17">
<l>Nunc, o Bacche, tuis humiles advolvimur aris:</l>
<l>da mihi pacato vela secunda, pater.</l>
<l>tu potes insanae Veneris compescere fastus,</l>
<l>curarumque tuo fit medicina mero.</l>
<l>per te iunguntur, per te solvuntur amantes:</l>
<l>tu vitium ex animo dilue, Bacche, meo.</l>
<l>te quoque enim non esse rudem testatur in astris</l>
<l>lyncibus ad caelum vecta Ariadna tuis.</l>
<l>hoc mihi, quod veteres custodit in ossibus ignes,</l>
<l>funera sanabunt aut tua vina malum.</l>
<l>semper enim vacuos nox sobria torquet amantes;</l>
<l>spesque timorque animos versat utroque modo.</l>
<l>quod si, Bacche, tuis per fervida tempora donis</l>
<l>accersitus erit somnus in ossa mea,</l>
<l>ipse seram vites pangamque ex ordine colles,</l>
<l>quos carpant nullae me vigilante ferae.</l>
<l>dum modo purpureo spument mihi dolia musto,</l>
<l>et nova pressantis inquinet uva pedes,</l>
<l>quod superest vitae per te et tua cornua vivam,</l>
<l>virtutisque tuae, Bacche, poeta ferar.</l>
<l>dicam ego maternos Aetnaeo fulmine partus,</l>
<l>Indica Nysaeis arma fugata choris,</l>
<l>vesanumque nova nequiquam in vite Lycurgum,</l>
<l>Pentheos in triplicis funera rapta greges,</l>
<l>curvaque Tyrrhenos delphinum corpora nautas</l>
<l>in vada pampinea desiluisse rate,</l>
<l>et tibi per mediam bene olentia flumina Diam,</l>
<l>unde tuum potant Naxia turba merum.</l>
<l>candida laxatis onerato colla corymbis</l>
<l>cinget Bassaricas Lydia mitra comas,</l>
<l>levis odorato cervix manabit olivo,</l>
<l>et feries nudos veste fluente pedes.</l>
<l>mollia Dircaeae pulsabunt tympana Thebae,</l>
<l>capripedes calamo Panes hiante canent,</l>
<l>vertice turrigero iuxta dea magna Cybebe</l>
<l> tundet ad Idaeos cymbala rauca choros.</l>
<l>ante fores templi, cratere antistes et auro</l>
<l>libatum fundens in tua sacra merum,</l>
<l>haec ego non humili referam memoranda coturno,</l>
<l>qualis Pindarico spiritus ore tonat:</l>
<l>tu modo servitio vacuum me siste superbo,</l>
<l>atque hoc sollicitum vince sopore caput.</l>
</div2>

<div2 type="poem" n="18">
<l>Clausus ab umbroso qua tundit pontus Averno</l>
<l>fumida Baiarum stagna tepentis aquae,</l>
<l>qua iacet et Troiae tubicen Misenus harena,</l>
<l>et sonat Herculeo structa labore via;</l>
<l>hic ubi, mortalis dexter cum quaereret urbes,</l>
<l>cymbala Thebano concrepuere deo--</l>
<l>at nunc invisae magno cum crimine Baiae,</l>
<l>quis deus in vestra constitit hostis aqua?--</l>
<l>Marcellus Stygias vultum demisit in undas,</l>
<l>errat et inferno spiritus ille lacu.</l>
<l>quid genus aut virtus aut optima profuit illi</l>
<l>mater, et amplexum Caesaris esse focos?</l>
<l>aut modo tam pleno fluitantia vela theatro,</l>
<l>et per mirantis omina festa manus?</l>
<l>occidit, et misero steterat vicesimus annus:</l>
<l>tot bona tam parvo clausit in orbe dies.</l>
<l>i nunc, tolle animos et tecum finge triumphos,</l>
<l>stantiaque in plausum tota theatra iuvent;</l>
<l>Attalicas supera vestes, atque ostra smaragdis</l>
<l>gemmea sint Indis: ignibus ista dabis.</l>
<l>sed tamen huc omnes, huc primus et ultimus ordo:</l>
<l>est mala, sed cunctis ista terenda viast.</l>
<l>exoranda canis tria sunt latrantia colla,</l>
<l>scandendast torvi publica cumba senis.</l>
<l>nec forma aeternum aut cuiquamst fortuna perennis:</l>
<l>longius aut propius mors sua quemque manet.</l>
<l>ille licet ferro cautus se condat et aere,</l>
<l>mors tamen inclusum protrahit inde caput.</l>
<l>Nirea non facies, non vis exemit Achillem,</l>
<l>Croesum aut, Pactoli quas parit umor, opes.</l>
<l>at tibi nauta, pias hominum quo traicit umbras,</l>
<l>huc animae portet corpus inane tuae:</l>
<l>qua Siculae victor telluris Claudius et qua</l>
<l>Caesar, ab humana cessit in astra via.</l>
</div2>

<div2 type="poem" n="19">
<l>Obicitur totiens a te mihi nostra libido:</l>
<l>crede mihi, vobis imperat ista magis.</l>
<l>vos, ubi contempti rupistis frena pudoris,</l>
<l>nescitis captae mentis habere modum.</l>
<l>flamma per incensas citius sedetur aristas,</l>
<l>fluminaque ad fontis sint reditura caput,</l>
<l>et placidum Syrtes portum et bona litora nautis</l>
<l>praebeat hospitio saeva Malea suo,</l>
<l>quam possit vestros quisquam reprehendere cursus</l>
<l>et rabidae stimulos frangere nequitiae.</l>
<l>testis, Cretaei fastus quae passa iuvenci</l>
<l>induit abiegnae cornua falsa bovis;</l>
<l> testis Thessalico flagrans Salmonis Enipeo,</l>
<l>quae voluit liquido tota subire deo.</l>
<l>crimen et illa fuit, patria succensa senecta</l>
<l>arboris in frondes condita Myrrha novae.</l>
<l>nam quid Medeae referam, quo tempore matris</l>
<l>iram natorum caede piavit amor?</l>
<l>quidve Clytaemestrae, propter quam tota Mycenis</l>
<l>infamis stupro stat Pelopea domus?</l>
<l>tuque, o, Minoa venumdata, Scylla, figura</l>
<l>tondes purpurea regna paterna coma.</l>
<l>hanc igitur dotem virgo desponderat hosti!</l>
<l>Nise, tuas portas fraude reclusit amor.</l>
<l>at vos, innuptae, felicius urite taedas:</l>
<l>pendet Cretaea tracta puella rate.</l>
<l>non tamen immerito Minos sedet arbiter Orci:</l>
<l>victor erat quamvis, aequus in hoste fuit.</l>
</div2>

<div2 type="poem" n="20">
<l>Credis eum iam posse tuae meminisse figurae,</l>
<l>vidisti a lecto quem dare vela tuo?</l>
<l>durus, qui lucro potuit mutare puellam!</l>
<l>tantine, ut lacrimes, Africa tota fuit?</l>
<l>at tu stulta adeo's? tu fingis inania verba:</l>
<l>forsitan ille alio pectus amore terat.</l>
<l>est tibi forma potens, sunt castae Palladis artes,</l>
<l>splendidaque a docto fama refulget avo,</l>
<l>fortunata domus, modo sit tibi fidus amicus.</l>
<l>fidus ero: in nostros curre, puella, toros!</l>
<l>tu quoque, qui aestivos spatiosius exigis ignes,</l>
<l>Phoebe, moraturae contrahe lucis iter.</l>
<l>nox mihi prima venit! primae da tempora nocti!</l>
<l>longius in primo, Luna, morare toro.</l>
<l>quam multae ante meis cedent sermonibus horae</l>
<l>dulcia quam nobis concitet arma Venus!</l>
<l>foedera sunt ponenda prius signandaque iura</l>
<l>et scribenda mihi lex in amore novo.</l>
<l>haec Amor ipse suo constringet pignora signo:</l>
<l>testis sidereae torta corona deae.</l>
<l>namque ubi non certo vincitur foedere lectus,</l>
<l>non habet ultores nox vigilanda deos,</l>
<l>et quibus imposuit, solvit mox vincla libido:</l>
<l>contineant nobis omina prima fidem.</l>
<l>ergo, qui tactis haec foedera ruperit aris,</l>
<l>pollueritque novo sacra marita toro,</l>
<l>illi sint quicumque solent in amore dolores,</l>
<l>et caput argutae praebeat historiae,</l>
<l>nec flenti dominae patefiant nocte fenestrae:</l>
<l>semper amet, fructu semper amoris egens.</l>
</div2>

<div2 type="poem" n="21">
<l>Magnum iter ad doctas proficisci cogor Athenas</l>
<l>ut me longa gravi solvat amore via.</l>
<l>crescit enim assidue spectando cura puellae:</l>
<l>ipse alimenta sibi maxima praebet amor.</l>
<l>omnia sunt temptata mihi, quacumque fugari</l>
<l>posset: at exsomnis me premit ipse deus.</l>
<l>vix tamen aut semel admittit, cum saepe negarit:</l>
<l> seu venit, extremo dormit amicta toro.</l>
<l>unum erit auxilium: mutatis Cynthia terris</l>
<l>quantum oculis, animo tam procul ibit amor.</l>
<l>nunc agite, o socii, propellite in aequora navem,</l>
<l>remorumque pares ducite sorte vices,</l>
<l>iungiteque extremo felicia lintea malo:</l>
<l>iam liquidum nautis aura secundat iter.</l>
<l>Romanae turres et vos valeatis, amici,</l>
<l>qualiscumque mihi tuque, puella, vale!</l>
<l>ergo ego nunc rudis Hadriaci vehar aequoris hospes,</l>
<l>cogar et undisonos nunc prece adire deos.</l>
<l>deinde per Ionium vectus cum fessa Lechaeo</l>
<l>sedarit placida vela phaselus aqua,</l>
<l>quod superest, sufferre, pedes, properate laborem,</l>
<l>Isthmos qua terris arcet utrumque mare.</l>
<l>inde ubi Piraei capient me litora portus,</l>
<l>scandam ego Theseae bracchia longa viae.</l>
<l>illic vel stadiis animum emendare Platonis</l>
<l>incipiam aut hortis, docte Epicure, tuis;</l>
<l>persequar aut studium linguae, Demosthenis arma,</l>
<l>libaboque tuos, culte Menandre, sales;</l>
<l>aut certe tabulae capient mea lumina pictae,</l>
<l>sive ebore exactae, seu magis aere, manus.</l>
<l>et spatia annorum et longa intervalla profundi</l>
<l>lenibunt tacito vulnera nostra sinu:</l>
<l>seu moriar, fato, non turpi fractus amore;</l>
<l>atque erit illa mihi mortis honesta dies.</l>
</div2>

<div2 type="poem" n="22">
<l>Frigida tam multos placuit tibi Cyzicus annos,</l>
<l>Tulle, Propontiaca qua fluit isthmos aqua,</l>
<l>Dindymis et sacra fabricata in vite Cybebe,</l>
<l>raptorisque tulit quae via Ditis equos?</l>
<l>si te forte iuvant Helles Athamantidos urbes,</l>
<l>nec desiderio, Tulle, movere meo,</l>
<l>si tibi olorigeri visendast ora Caystri,</l>
<l>et quae serpentis temperat unda vias;</l>
<l>tu licet aspicias caelum omne Atlanta gerentem,</l>
<l>sectaque Persea Phorcidos ora manu,</l>
<l>Geryonis stabula et luctantum in pulvere signa</l>
<l>Herculis Antaeique, Hesperidumque choros;</l>
<l>tuque tuo Colchum propellas remige Phasim,</l>
<l>Peliacaeque trabis totum iter ipse legas,</l>
<l>qua rudis Argoa natat inter saxa columba</l>
<l>in faciem prorae pinus adacta novae:</l>
<l>omnia Romanae cedent miracula terrae.</l>
<l>natura hic posuit, quidquid ubique fuit.</l>
<l>armis apta magis tellus quam commoda noxae:</l>
<l>Famam, Roma, tuae non pudet historiae.</l>
<l>nam quantum ferro tantum pietate potentes</l>
<l>stamus: victricis temperat ira manus.</l>
<l>hic, Anio Tiburne, fluis, Clitumnus ab Umbro</l>
<l>tramite, et aeternum Marcius umor opus,</l>
<l>Albanus lacus et foliis Nemorensis abundans,</l>
<l>potaque Pollucis nympha salubris equo.</l>
<l>at non squamoso labuntur ventre cerastae,</l>
<l> Itala portentis nec furit unda novis;</l>
<l>non hic Andromedae resonant pro matre catenae,</l>
<l>nec tremis Ausonias, Phoebe fugate, dapes,</l>
<l>nec cuiquam absentes arserunt in caput ignes</l>
<l>exitium nato matre movente suo;</l>
<l>Penthea non saevae venantur in arbore Bacchae,</l>
<l>nec solvit Danaas subdita cerva rates;</l>
<l>cornua nec valuit curvare in paelice Iuno</l>
<l>aut faciem turpi dedecorare bove;</l>
<l> <gap/> </l>
<l>arboreasque cruces Sinis, et non hospita Grais</l>
<l>saxa, et curtatas in fera fata trabes.</l>
<l>haec tibi, Tulle, parens, haec est pulcherrima sedes,</l>
<l>hic tibi pro digna gente petendus honos,</l>
<l>hic tibi ad eloquium cives, hic ampla nepotum</l>
<l>spes et venturae coniugis aptus amor.</l>
</div2>

<div2 type="poem" n="23">
<l>Ergo tam doctae nobis periere tabellae,</l>
<l>scripta quibus pariter tot periere bona!</l>
<l>has quondam nostris manibus detriverat usus,</l>
<l>qui non signatas iussit habere fidem.</l>
<l>illae iam sine me norant placare puellas,</l>
<l>et quaedam sine me verba diserta loqui.</l>
<l>non illas fixum caras effecerat aurum:</l>
<l>vulgari buxo sordida cera fuit.</l>
<l>qualescumque mihi semper mansere fideles,</l>
<l>semper et effectus promeruere bonos.</l>
<l>forsitan haec illis fuerunt mandata tabellis:</l>
<l>'irascor, quoniam's, lente, moratus heri.</l>
<l>an tibi nescio quae visast formosior? an tu</l>
<l>non bona de nobis crimina ficta iacis?'</l>
<l>aut dixit: 'venies hodie, cessabimus una:</l>
<l>hospitium tota nocte paravit Amor,'</l>
<l>et quaecumque volens reperit non stulta puella</l>
<l>garrula, cum blandis dicitur hora dolis.</l>
<l>me miserum, his aliquis rationem scribit avarus</l>
<l>et ponit duras inter ephemeridas!</l>
<l>quas si quis mihi rettulerit, donabitur auro:</l>
<l>quisenta velit?</l>
<l>i puer, et citus haec aliqua propone columna,</l>
<l>et dominum Esquiliis scribe habitare tuum.</l>
</div2>

<div2 type="poem" n="24">
<l>Falsast ista tuae, mulier, fiducia formae,</l>
<l>olim oculis nimium facta superba meis.</l>
<l>noster amor talis tribuit tibi, Cynthia, laudes:</l>
<l>versibus insignem te pudet esse meis.</l>
<l>mixtam te varia laudavi saepe figura,</l>
<l>ut, quod non esses, esse putaret amor;</l>
<l>et color est totiens roseo collatus Eoo,</l>
<l>cum tibi quaesitus candor in ore foret:</l>
<l>quod mihi non patrii poterant avertere amici,</l>
<l>eluere aut vasto Thessala saga mari,</l>
<l>hoc ego--non ferro, non igne coactus, at ipsa</l>
<l>naufragus Aegaea (vera fatebor) aqua.</l>
<l>correptus saevo Veneris torrebar aeno;</l>
<l> vinctus eram versas in mea terga manus.</l>
<l>ecce coronatae portum tetigere carinae,</l>
<l>traiectae Syrtes, ancora iacta mihist.</l>
<l>nunc demum vasto fessi resipiscimus aestu,</l>
<l>vulneraque ad sanum nunc coiere mea.</l>
<l>Mens Bona, si qua dea's, tua me in sacraria dono!</l>
<l>exciderunt surdo tot mea vota Iovi.</l>
</div2>

<div2 type="poem" n="25">
<l>Risus eram positis inter convivia mensis,</l>
<l>et de me poterat quilibet esse loquax.</l>
<l>quinque tibi potui servire fideliter annos:</l>
<l>ungue meam morso saepe querere fidem.</l>
<l>nil moveor lacrimis: ista sum captus ab arte;</l>
<l>semper ab insidiis, Cynthia, flere soles.</l>
<l>flebo ego discedens, sed fletum iniuria vincit:</l>
<l>tu bene conveniens non sinis ire iugum.</l>
<l>limina iam nostris valeant lacrimantia verbis,</l>
<l>nec tamen irata ianua fracta manu.</l>
<l>at te celatis aetas gravis urgeat annis,</l>
<l>et veniat formae ruga sinistra tuae!</l>
<l>vellere tum cupias albos a stirpe capillos,</l>
<l>iam speculo rugas increpitante tibi,</l>
<l>exclusa inque vicem fastus patiare superbos,</l>
<l>et quae fecisti facta queraris anus!</l>
<l>has tibi fatalis cecinit mea pagina diras:</l>
<l>eventum formae disce timere tuae!</l>
</div2>
</div1>

<div1 type="book" n="4">
<div2 type="poem" n="1">
<l>hoc, quodcumque uides, hospes, qua maxima Roma est,</l>
<l>ante Phrygem Aenean collis et herba fuit;</l>
<l>atque ubi Nauali stant sacra Palatia Phoebo,</l>
<l>Euandri profugae concubuere boues.</l>
<l>fictilibus creuere deis haec aurea templa,</l>
<l>nec fuit opprobrio facta sine arte casa;</l>
<l>Tarpeiusque pater nuda de rupe tonabat,</l>
<l>et Tiberis nostris aduena bubus erat.</l>
<l>qua gradibus domus ista Remi se sustulit, olim</l>
<l>unus erat fratrum maxima regna focus.</l>
<l>curia, praetexto quae nunc nitet alta senatu,</l>
<l>pellitos habuit, rustica corda, Patres.</l>
<l>bucina cogebat priscos ad uerba Quiritis:</l>
<l>centum illi in prato saepe senatus erat.</l>
<l>nec sinuosa cauo pendebant uela theatro,</l>
<l>pulpita sollemnis non oluere crocos.</l>
<l>nulli cura fuit externos quaerere diuos,</l>
<l>cum tremeret patrio pendula turba sacro,</l>
<l>annuaque accenso celebrante Parilia faeno,</l>
<l>qualia nunc curto lustra nouantur equo.</l>
<l>Vesta coronatis pauper gaudebat asellis,</l>
<l>ducebant macrae uilia sacra boues.</l>
<l>parua saginati lustrabant compita porci,</l>
<l>pastor et ad calamos exta litabat ouis.</l>
<l>uerbera pellitus saetosa mouebat arator,</l>
<l>unde licens Fabius sacra Lupercus habet.</l>
<l>nec rudis infestis miles radiabat in armis:</l>
<l>miscebant usta proelia nuda sude.</l>
<l>prima galeritus posuit praetoria Lycmon,</l>
<l>magnaque pars Tatio rerum erat inter ouis.</l>
<l>hinc Tities Ramnesque uiri Luceresque Soloni,</l>
<l>quattuor hinc albos Romulus egit equos.</l>
<l>quippe suburbanae parua minus urbe Bouillae</l>
<l>et, qui nunc nulli, maxima turba Gabi.</l>
<l>et stetit Alba potens, albae suis omine nata,</l>
<l>ac tibi Fidenas longa erat isse uia.</l>
<l>nil patrium nisi nomen habet Romanus alumnus:</l>
<l>sanguinis altricem non pudet esse lupam.</l>
<l>huc melius profugos misisti, Troia, Penatis;</l>
<l>heu quali uecta est Dardana puppis aue!</l>
<l>iam bene spondebant tunc omina, quod nihil illam</l>
<l>laeserat abiegni uenter apertus equi,</l>
<l>cum pater in nati trepidus ceruice pependit,</l>
<l>et uerita est umeros urere flamma pios.</l>
<l>tunc animi uenere Deci Brutique secures,</l>
<l>uexit et ipsa sui Caesaris arma Venus,</l>
<l>arma resurgentis portans uictricia Troiae:</l>
<l>felix terra tuos cepit, Iule, deos,</l>
<l>si modo Auernalis tremulae cortina Sibyllae</l>
<l>dixit Auentino rura pianda Remo,</l>
<l>aut si Pergameae sero rata carmina uatis</l>
<l>longaeuum ad Priami uera fuere caput:</l>
<l>&lsquo;uertite equum, Danai! male uincitis! Ilia tellus</l>
<l>uiuet, et huic cineri Iuppiter arma dabit.&rsquo;</l>
<l>optima nutricum nostris lupa Martia rebus,</l>
<l>qualia creuerunt moenia lacte tuo!</l>
<l>moenia namque pio coner disponere uersu:</l>
<l>ei mihi, quod nostro est paruus in ore sonus!</l>
<l>sed tamen exiguo quodcumque e pectore riui</l>
<l>fluxerit, hoc patriae seruiet omne meae.</l>
<l>Ennius hirsuta cingat sua dicta corona:</l>
<l>mi folia ex hedera porrige, Bacche, tua,</l>
<l>ut nostris tumefacta superbiat Vmbria libris,</l>
<l>Vmbria Romani patria Callimachi!</l>
<l>scandentis quisquis cernit de uallibus arces,</l>
<l>ingenio muros aestimet ille meo!</l>
<l>Roma, faue, tibi surgit opus, date candida ciues</l>
<l>omina, et inceptis dextera cantet auis!</l>
<l>sacra diesque canam et cognomina prisca locorum:</l>
<l>has meus ad metas sudet oportet equus.</l>

</div2>

<div2 type="poem" n="1">
<l>quo ruis imprudens, uage, dicere fata, Properti?</l>
<l>non sunt a dextro condita fila colo.</l>
<l>accersis lacrimas cantans, auersus Apollo:</l>
<l>poscis ab inuita uerba pigenda lyra.</l>
<l>certa feram certis auctoribus, aut ego uates</l>
<l>nescius aerata signa mouere pila.</l>
<l>me creat Archytae suboles Babylonius Orops</l>
<l>Horon, et a proauo ducta Conone domus.</l>
<l>di mihi sunt testes non degenerasse propinquos,</l>
<l>inque meis libris nil prius esse fide.</l>
<l>nunc pretium fecere deos et (fallitur auro</l>
<l>Iuppiter) obliquae signa iterata rotae</l>
<l>felicesque Iouis stellas Martisque rapaces</l>
<l>et graue Saturni sidus in omne caput;</l>
<l>quid moueant Pisces animosaque signa Leonis,</l>
<l>lotus et Hesperia quid Capricornus aqua.</l>
<l><del>dicam: &ldquo;Troia cades, et Troica Roma, resurges;&rdquo;</del></l>
<l><del>et maris et terrae longa sepulcra canam.</del></l>
<l>dixi ego, cum geminos produceret Arria natos</l>
<l>(illa dabat natis arma uetante deo):</l>
<l>non posse ad patrios sua pila referre Penatis:</l>
<l>nempe meam firmant nunc duo busta fidem.</l>
<l>quippe Lupercus, equi dum saucia protegit ora,</l>
<l>heu sibi prolapso non bene cauit equo;</l>
<l>Gallus at, in castris dum credita signa tuetur,</l>
<l>concidit ante aquilae rostra cruenta suae:</l>
<l>fatales pueri, duo funera matris auarae!</l>
<l>uera, sed inuito, contigit ista fides.</l>
<l>idem ego, cum Cinarae traheret Lucina dolores,</l>
<l>et facerent uteri pondera lenta moram,</l>
<l><q>Iunonis facito uotum impetrabile</q> dixi:</l>
<l>illa parit: libris est data palma meis!</l>
<l>hoc neque harenosum Libyae Iouis explicat antrum,</l>
<l>aut sibi commissos fibra locuta deos,</l>
<l>aut si quis motas cornicis senserit alas,</l>
<l>umbraue quae magicis mortua prodit aquis:</l>
<l>aspicienda uia est caeli uerusque per astra</l>
<l>trames, et ab zonis quinque petenda fides.</l>
<l>exemplum graue erit Calchas: namque Aulide it</l>
<l>ille bene haerentis ad pia saxa ratis;</l>
<l>idem Agamemnoniae ferrum ceruice puellae</l>
<l>tinxit, et Atrides uela cruenta dedit;</l>
<l>nec rediere tamen Danai: tu diruta fletum</l>
<l>supprime et Euboicos respice, Troia, sinus!</l>
<l>Nauplius ultores sub noctem porrigit ignis,</l>
<l>et natat exuuiis Graecia pressa suis.</l>
<l>uictor Oiliade, rape nunc et dilige uatem,</l>
<l>quam uetat auelli ueste Minerua sua!</l>
<l>hactenus historiae: nunc ad tua deuehar astra;</l>
<l>incipe tu lacrimis aequus adesse nouis.</l>
<l>Vmbria te notis antiqua Penatibus edit -- </l>
<l>mentior? an patriae tangitur ora tuae?-- </l>
<l>qua nebulosa cauo rorat Meuania campo,</l>
<l>et lacus aestiuis intepet Vmber aquis,</l>
<l>scandentisque Asis consurgit uertice murus,</l>
<l>murus ab ingenio notior ille tuo.</l>
<l>ossaque legisti non illa aetate legenda</l>
<l>patris et in tenuis cogeris ipse lares:</l>
<l>nam tua cum multi uersarent rura iuuenci,</l>
<l>abstulit excultas pertica tristis opes.</l>
<l>mox ubi bulla rudi dimissa est aurea collo,</l>
<l>matris et ante deos libera sumpta toga,</l>
<l>tum tibi pauca suo de carmine dictat Apollo</l>
<l>et uetat insano uerba tonare Foro.</l>
<l>at tu finge elegos, fallax opus: haec tua castra! -</l>
<l>scribat ut exemplo cetera turba tuo.</l>
<l>militiam Veneris blandis patiere sub armis,</l>
<l>et Veneris Pueris utilis hostis eris.</l>
<l>nam tibi uictrices quascumque labore parasti,</l>
<l>eludit palmas una puella tuas:</l>
<l>et bene cum fixum mento discusseris uncum,</l>
<l>nil erit hoc: rostro te premet ansa tuo.</l>
<l>illius arbitrio noctem lucemque uidebis:</l>
<l>gutta quoque ex oculis non nisi iussa cadet.</l>
<l>nec mille excubiae nec te signata iuuabunt</l>
<l>limina: persuasae fallere rima sat est.</l>
<l>nunc tua uel mediis puppis luctetur in undis,</l>
<l>uel licet armatis hostis inermis eas,</l>
<l>uel tremefacta cauo tellus diducat hiatum:</l>
<l>octipedis Cancri terga sinistra time.</l>
</div2>

<div2 type="poem" n="2">
<l> quid mirare meas tot in uno corpore formas,</l>
<l>accipe Vertumni signa paterna dei.</l>
<l>Tuscus ego <add>et</add> Tuscis orior, nec paenitet inter</l>
<l>proelia Volsinios deseruisse focos.</l>
<l>haec me turba iuuat, nec templo laetor eburno:</l>
<l>Romanum satis est posse uidere Forum.</l>
<l>hac quondam Tiberinus iter faciebat, et aiunt</l>
<l>remorum auditos per uada pulsa sonos:</l>
<l>at postquam ille suis tantum concessit alumnis,</l>
<l>Vertumnus uerso dicor ab amne deus.</l>
<l><gap/></l>
<l>seu, quia uertentis fructum praecepimus anni,</l>
<l>Vertumni rursus credidit esse sacrum.</l>
<l>prima mihi uariat liuentibus uua racemis,</l>
<l>et coma lactenti spicea fruge tumet;</l>
<l>hic dulcis cerasos, hic autumnalia pruna</l>
<l>cernis et aestiuo mora rubere die;</l>
<l>insitor hic it pomosa uota corona,</l>
<l>cum pirus inuito stipite mala tulit.</l>
<l>mendax fama, noces: alius mihi nominis index:</l>
<l>de se narranti tu modo crede deo.</l>
<l>opportuna mea est cunctis natura figuris:</l>
<l>in quamcumque uoles uerte, decorus ero.</l>
<l>indue me Cois, fiam non dura puella:</l>
<l>meque uirum sumpta quis neget esse toga?</l>
<l>da falcem et torto frontem mihi comprime faeno:</l>
<l>iurabis nostra gramina secta manu.</l>
<l>arma tuli quondam et, memini, laudabar in illis:</l>
<l>corbis et imposito pondere messor eram.</l>
<l>sobrius ad lites: at cum est imposta corona,</l>
<l>clamabis capiti uina subisse meo.</l>
<l>cinge caput mitra, speciem furabor Iacchi;</l>
<l>furabor Phoebi, si modo plectra dabis.</l>
<l>cassibus impositis uenor: sed harundine sumpta</l>
<l>fautor plumoso sum deus aucupio.</l>
<l>est etiam aurigae species Vertumnus et eius</l>
<l>traicit alterno qui leue pondus equo.</l>
<l>suppetat hic, piscis calamo praedabor, et ibo</l>
<l>mundus demissis institor in tunicis.</l>
<l>pastorem ad baculum possum curuare uel idem</l>
<l>sirpiculis medio puluere ferre rosam.</l>
<l>nam quid ego adiciam, de quo mihi maxima fama est,</l>
<l>hortorum in manibus dona probata meis?</l>
<l>caeruleus cucumis tumidoque cucurbita uentre</l>
<l>me notat et iunco brassica uincta leui;</l>
<l>nec flos ullus hiat pratis, quin ille decenter</l>
<l>impositus fronti langueat ante meae.</l>
<l>at mihi, quod formas unus uertebar in omnis,</l>
<l>nomen ab euentu patria lingua dedit;</l>
<l>et tu, Roma, meis tribuisti praemia Tuscis,</l>
<l>(unde hodie Vicus nomina Tuscus habet),</l>
<l>tempore quo sociis uenit Lycomedius armis</l>
<l>atque Sabina feri contudit arma Tati.</l>
<l>uidi ego labentis acies et tela caduca,</l>
<l>atque hostis turpi terga dedisse fugae.</l>
<l>sed facias, diuum Sator, ut Romana per aeuum</l>
<l>transeat ante meos turba togata pedes.</l>
<l>sex superant uersus: te, qui ad uadimonia curris,</l>
<l>non moror: haec spatiis ultima creta meis.</l>
<l>stipes acernus eram, properanti falce dolatus,</l>
<l>ante Numam grata pauper in urbe deus.</l>
<l>at tibi, Mamurri, formae caelator aenae,</l>
<l>tellus artifices ne terat Osca manus,</l>
<l>qui me tam docilis potuisti fundere in usus.</l>
<l>unum opus est, operi non datur unus honos.</l>
</div2>

<div2 type="poem" n="3">
<l> haec Arethusa suo mittit mandata Lycotae,</l>
<l>cum totiens absis, si potes esse meus.</l>
<l>si qua tamen tibi lecturo pars oblita derit,</l>
<l>haec erit e lacrimis facta litura meis:</l>
<l>aut si qua incerto fallet te littera tractu,</l>
<l>signa meae dextrae iam morientis erunt.</l>
<l>te modo uiderunt iteratos Bactra per ortus,</l>
<l>te modo munito Sericus hostis equo,</l>
<l>hibernique Getae, pictoque Britannia curru,</l>
<l>ustus et Eoa decolor Indus aqua.</l>
<l>haecne marita fides et parce auia noctes,</l>
<l>cum rudis urgenti bracchia uicta dedi?</l>
<l>quae mihi deductae fax omen praetulit, illa</l>
<l>traxit ab euerso lumina nigra rogo;</l>
<l>et Stygio sum sparsa lacu, nec recta capillis</l>
<l>uitta data est: nupsi non comitante deo.</l>
<l>omnibus heu portis pendent mea noxia uota:</l>
<l>texitur haec castris quarta lacerna tuis.</l>
<l>occidat, immerita qui carpsit ab arbore uallum</l>
<l>et struxit querulas rauca per ossa tubas,</l>
<l>dignior obliquo funem qui torqueat Ocno,</l>
<l>aeternusque tuam pascat, aselle, famem!</l>
<l>dic mihi, num teneros urit lorica lacertos?</l>
<l>num grauis imbellis atterit hasta manus?</l>
<l>haec noceant potius, quam dentibus ulla puella</l>
<l>det mihi plorandas per tua colla notas!</l>
<l>diceris et macie uultum tenuasse: sed opto</l>
<l>e desiderio sit color iste meo.</l>
<l>at mihi cum noctes induxit uesper amaras,</l>
<l>si qua relicta iacent, osculor arma tua;</l>
<l>tum queror in toto non sidere pallia lecto,</l>
<l>lucis et auctores non dare carmen auis.</l>
<l>noctibus hibernis castrensia pensa laboro</l>
<l>et Tyria in clauos uellera secta tuos;</l>
<l>et disco, qua parte fluat uincendus Araxes,</l>
<l>quot sine aqua Parthus milia currat equus;</l>
<l>cogor et e tabula pictos ediscere mundos,</l>
<l>qualis et haec docti sit positura dei,</l>
<l>quae tellus sit lenta gelu, quae putris ab aestu,</l>
<l>uentus in Italiam qui bene uela ferat.</l>
<l>assidet una soror, curis et pallida nutrix</l>
<l>peierat hiberni temporis esse moras.</l>
<l>felix Hippolyte! nuda tulit arma papilla</l>
<l>et texit galea barbara molle caput.</l>
<l>Romanis utinam patuissent castra puellis!</l>
<l>essem militiae sarcina fida tuae,</l>
<l>nec me tardarent Scythiae iuga, cum Paper altas</l>
<l>Africus in glaciem frigore nectit aquas.</l>
<l>omnis amor magnus, sed aperto in coniuge maior:</l>
<l>hanc Venus, ut uiuat, uentilat ipsa facem.</l>
<l>nam mihi quo Poenis ter purpura fulgeat ostris</l>
<l>crystallusque meas ornet aquosa manus?</l>
<l>omnia surda tacent, rarisque assueta kalendis</l>
<l>uix aperit clausos una puella Lares,</l>
<l>Claugidos et catulae uox est mihi grata querentis:</l>
<l>illa tui partem uindicat una tori.</l>
<l>flore sacella tego, uerbenis compita uelo,</l>
<l>et crepat ad ueteres herba Sabina focos.</l>
<l>siue in finitimo gemuit stans noctua tigno,</l>
<l>seu uoluit tangi parca lucerna mero,</l>
<l>illa dies hornis caedem denuntiat agnis,</l>
<l>succinctique calent ad noua lucra popae.</l>
<l>ne, precor, ascensis tanti sit gloria Bactris,</l>
<l>raptaue odorato carbasa lina duci,</l>
<l>plumbea cum tortae sparguntur pondera fundae,</l>
<l>subdolus et uersis increpat arcus equis!</l>
<l>sed (tua sic domitis Parthae telluris alumnis</l>
<l>pura triumphantis hasta sequatur equos)</l>
<l>incorrupta mei conserua foedera lecti!</l>
<l>hac ego te sola lege redisse uelim:</l>
<l>armaque cum tulero portae uotiua Capenae,</l>
<l>subscribam &lsquo;salvo grata puella uiro.&rsquo;</l>
</div2>

<div2 type="poem" n="4">
<l> Tarpeium nemus et Tarpeiae turpe sepulcrum</l>
<l>fabor et antiqui limina capta Iouis.</l>
<l>lucus erat felix hederoso conditus antro,</l>
<l>multaque natiuis obstrepit arbor aquis,</l>
<l>Siluani ramosa domus, quo dulcis ab aestu</l>
<l>fistula poturas ire iubebat ouis.</l>
<l>hunc Tatius fontem uallo praecingit acerno,</l>
<l>fidaque suggesta castra coronat humo.</l>
<l>quid tum Roma fuit, tubicen uicina Curetis</l>
<l>cum quateret lento murmure saxa Iouis?</l>
<l>atque ubi nunc terris dicuntur iura subactis,</l>
<l>stabant Romano pila Sabina Foro.</l>
<l>murus erant montes: ubi nunc est curia saepta,</l>
<l>bellicus ex illo fonte bibebat equus.</l>
<l>hinc Tarpeia deae fontem libauit: at illi</l>
<l>urgebat medium fictilis urna caput.</l>
<l>et satis una malae potuit mors esse puellae,</l>
<l>quae uoluit flammas fallere, Vesta, tuas?</l>
<l>uidit harenosis Tatium proludere campis</l>
<l>pictaque per flauas arma leuare iubas:</l>
<l>obstipuit regis facie et regalibus armis,</l>
<l>interque oblitas excidit urna manus.</l>
<l>saepe illa immeritae causata est omina lunae,</l>
<l>et sibi tingendas dixit in amne comas:</l>
<l>saepe tulit blandis argentea lilia Nymphis,</l>
<l>Romula ne faciem laederet hasta Tati.</l>
<l>dumque subit primo Capitolia nubila fumo,</l>
<l>rettulit hirsutis bracchia secta rubis,</l>
<l>et sua Tarpeia residens ita fleuit ab arce</l>
<l>uulnera, uicino non patienda Ioui:</l>
<l>&lsquo;ignes castrorum et Tatiae praetoria turmae</l>
<l>et formosa oculis arma Sabina meis,</l>
<l>o utinam ad uestros sedeam captiua Penatis,</l>
<l>dum captiua mei conspicer ora Tati!</l>
<l>Romani montes, et montibus addita Roma,</l>
<l>et ualeat probro Vesta pudenda meo:</l>
<l>ille equus, ille meos in castra reponet amores,</l>
<l>cui Tatius dextras collocat ipse iubas!</l>
<l>quid mirum in patrios Scyllam saeuisse capillos,</l>
<l>candidaque in saeuos inguina uersa canis?</l>
<l>prodita quid mirum fraterni cornua monstri,</l>
<l>cum patuit lecto stamine torta uia?</l>
<l>quantum ego sum Ausoniis crimen factura puellis,</l>
<l>improba uirgineo lecta ministra foco!</l>
<l>Pallados exstinctos si quis mirabitur ignis,</l>
<l>ignoscat: lacrimis spargitur ara meis.</l>
<l>cras, ut rumor ait, tota potabitur urbe:</l>
<l>tu cape spinosi rorida terga iugi.</l>
<l>lubrica tota uia est et perfida: quippe tacentis</l>
<l>fallaci celat limite semper aquas.</l>
<l>o utinam magicae nossem cantamina Musae!</l>
<l>haec quoque formoso lingua tulisset opem.</l>
<l>te toga picta decet, non quem sine matris honore</l>
<l>nutrit inhumanae dura papilla lupae.</l>
<l>hic, hospes, patria metuar regina sub aula?</l>
<l>dos tibi non humilis prodita Roma uenit.</l>
<l>si minus, at raptae ne sint impune Sabinae:</l>
<l>me rape et alterna lege repende uices!</l>
<l>commissas acies ego possum ere: nuptae</l>
<l>uos medium palla foedus inite mea.</l>
<l>adde Hymenaee modos, tubicen fera murmura conde:</l>
<l>credite, uestra meus molliet arma torus.</l>
<l>et iam quarta canit uenturam bucina lucem,</l>
<l>ipsaque in Oceanum sidera lapsa cadunt.</l>
<l>experiar somnum, de te mihi somnia quaeram:</l>
<l>fac uenias oculis umbra benigna meis.&rsquo;</l>
<l>dixit, et incerto permisit bracchia somno,</l>
<l>nescia se furiis accubuisse nouis.</l>
<l>nam Vesta, Iliacae felix tutela fauillae,</l>
<l>culpam alit et plures condit in ossa faces.</l>
<l>illa ruit, qualis celerem prope Thermodonta</l>
<l>Strymonis abscisso fertur aperta sinu.</l>
<l>urbi festus erat (dixere Parilia patres),</l>
<l>hic primus coepit moenibus esse dies,</l>
<l>annua pastorum conuiuia, lusus in urbe,</l>
<l>cum pagana madent fercula diuitiis,</l>
<l>cumque super raros faeni flammantis aceruos</l>
<l>traicit immundos ebria turba pedes.</l>
<l>Romulus excubias decreuit in otia i</l>
<l>atque intermissa castra silere tuba.</l>
<l>hoc Tarpeia suum tempus rata conuenit hostem:</l>
<l>pacta ligat, pactis ipsa futura comes.</l>
<l>mons erat ascensu dubius festoque remissus</l>
<l>nec mora, uocalis occupat ense canis.</l>
<l>omnia praebebant somnos: sed Iuppiter unus</l>
<l>decreuit poenis inuigilare suis.</l>
<l>prodiderat portaeque fidem patriamque iacentem,</l>
<l>nubendique petit, quem uelit, ipsa diem.</l>
<l>at Tatius (neque enim sceleri dedit hostis honorem)</l>
<l><q>nube</q> ait <q>et regni scande cubile mei!</q></l>
<l>dixit, et ingestis comitum super obruit armis.</l>
<l>haec, uirgo, officiis dos erat apta tuis.</l>
<l>a duce Tarpeia mons est cognomen adeptus:</l>
<l>o vigil, iniuste praemia sortis habes.</l>

</div2>

<div2 type="poem" n="5">
<l> terra tuum spinis obducat, lena, sepulcrum,</l>
<l>et tua, quod non uis, sentiat umbra sitim;</l>
<l>nec sedeant cineri Manes, et Cerberus ultor</l>
<l>turpia ieiuno terreat ossa sono!</l>
<l>docta uel Hippolytum Veneri mollire negantem,</l>
<l>concordique toro pessima semper auis,</l>
<l>Penelopen quoque neglecto rumore mariti</l>
<l>nubere lasciuo cogeret Antinoo.</l>
<l>illa uelit, poterit magnes non ducere ferrum,</l>
<l>et uolucris nidis esse nouerca suis.</l>
<l>quippe et, Collinas ad fossam mouerit herbas,</l>
<l>stantia currenti diluerentur aqua:</l>
<l>audax cantatae leges imponere lunae</l>
<l>et sua nocturno fallere terga lupo,</l>
<l>posset ut intentos astu caecare maritos,</l>
<l>cornicum immeritas eruit ungue genas;</l>
<l>consuluitque striges nostro de sanguine, et in me</l>
<l>hippomanes fetae semina legit equae.</l>
<l>exorabat opus uerbis, ceu blanda perure</l>
<l>saxosamque ferat sedula culpa uiam:</l>
<l>&lsquo;si te Eoa Dorozantum iuuat aurea ripa</l>
<l>et quae sub Tyria concha superbit aqua,</l>
<l>Eurypylique placet Coae textura Mineruae,</l>
<l>sectaque ab Attalicis putria signa toris,</l>
<l>seu quae palmiferae mittunt uenalia Thebae,</l>
<l>murreaque in Parthis pocula cocta focis;</l>
<l>sperne fidem, prouolue deos, mendacia uincant,</l>
<l>frange et damnosae iura pudicitiae!</l>
<l>et simulare uirum pretium facit: utere causis!</l>
<l>maior dilata nocte recurret amor.</l>
<l>si tibi forte comas uexauerit, utilis ira:</l>
<l>post modo mercata pace premendus erit.</l>
<l>denique ubi amplexu Venerem promiseris empto,</l>
<l>fac simules puros Isidis esse dies.</l>
<l>ingerat Aprilis Iole tibi, tundat Amycle</l>
<l>natalem Mais Idibus esse tuum.</l>
<l>supplex ille sedet &mdash; posita tu scribe cathedra</l>
<l>quidlibet! has artis si pauet ille, tenes!</l>
<l>semper habe morsus circa tua colla recentis,</l>
<l>litibus alternis quos putet esse datos.</l>
<l>nec te Medeae delectent probra sequacis</l>
<l>(nempe tulit fastus ausa rogare prior),</l>
<l>sed potius mundi Thais pretiosa Menandri,</l>
<l>cum ferit astutos comica moecha Getas.</l>
<l>in mores te uerte uiri: si cantica iactat,</l>
<l>i comes et uoces ebria iunge tuas.</l>
<l>ianitor ad dantis uigilet: si pulset inanis,</l>
<l>surdus in obductam somniet usque seram.</l>
<l>nec tibi displiceat miles non factus amori,</l>
<l>nauta nec attrita si ferat aera manu,</l>
<l>aut quorum titulus per barbara colla pependit,</l>
<l>cretati medio cum saluere foro.</l>
<l>aurum spectato, non quae manus afferat aurum!</l>
<l>uersibus auditis quid nisi uerba feres?</l>
<l><del>quid iuuat ornato procedere, uita, capillo</del></l>
<l><del>et tenuis Coa ueste mouere sinus?</del></l>
<l>qui uersus, Coae dederit nec munera uestis,</l>
<l>istius tibi sit surda sine arte lyra.</l>
<l>dum uernat sanguis, dum rugis integer annus,</l>
<l>utere, ne quid cras libet ab ore dies!</l>
<l>uidi ego odorati uictura rosaria Paesti</l>
<l>sub matutino cocta iacere Noto.&rsquo;</l>
<l>sed (cape torquatae, Venus o regina, columbae</l>
<l>ob meritum ante tuos guttura secta focos)</l>
<l>his animum nostrae dum uersat Acanthis amicae,</l>
<l>per tenuem ossa <add>a me</add> sunt numerata cutem.</l>
<l>uidi ego rugoso tussim concrescere collo,</l>
<l>sputaque per dentis ire cruenta cauos,</l>
<l>atque animam in tegetes putrem exspirare paternas:</l>
<l>horruit algenti pergula curua foco.</l>
<l>exsequiae fuerint rari furtiua capilli</l>
<l>uincula et immundo pallida mitra situ,</l>
<l>et canis, in nostros nimis experrecta dolores,</l>
<l>cum fallenda meo pollice clatra forent.</l>
<l>sit tumulus lenae curto uetus amphora collo:</l>
<l>urgeat hunc supra uis, caprifice, tua.</l>
<l>quisquis amas, scabris hoc bustum caedite saxis,</l>
<l>mixtaque cum saxis addite verba mala.</l>
</div2>

<div2 type="poem" n="6">
<l> sacra facit uates: sint ora fauentia sacris,</l>
<l>et cadat ante meos icta iuuenca focos.</l>
<l>serta Philiteis certet Romana corymbis,</l>
<l>et Cyrenaeas urna ministret aquas.</l>
<l>costum molle date et blandi mihi turis honores,</l>
<l>terque focum circa laneus orbis eat.</l>
<l>spargite me lymphis, carmenque recentibus aris</l>
<l>tibia Mygdoniis libet eburna cadis.</l>
<l>ite procul fraudes, alio sint aere noxae:</l>
<l>pura nouum uati laurea mollit iter.</l>
<l>Musa, Palatini referemus Apollinis aedem:</l>
<l>res est, Calliope, digna fauore tuo.</l>
<l>Caesaris in nomen ducuntur carmina: Caesar</l>
<l>dum canitur, quaeso, Iuppiter ipse uaces!</l>
<l>est Phoebi fugiens Athamana ad litora portus,</l>
<l>qua sinus Ioniae murmura condit aquae,</l>
<l>Actia Iuleae pelagus monumenta carinae,</l>
<l>nautarum uotis non operosa uia.</l>
<l>huc mundi coiere manus: stetit aequore moles</l>
<l>pinea, nec remis aequa fauebat auis.</l>
<l>altera classis erat Teucro damnata Quirino,</l>
<l>pilaque feminea turpiter acta manu:</l>
<l>hinc Augusta ratis plenis Iouis omine uelis,</l>
<l>signaque iam Patriae uincere docta suae.</l>
<l>tandem aciem geminos Nereus lunarat in arcus,</l>
<l>armorum et radiis picta tremebat aqua,</l>
<l>cum Phoebus linquens stantem se uindice Delon</l>
<l>(nam tulit iratos mobilis una Notos)</l>
<l>astitit Augusti puppim super, et noua flamma</l>
<l>luxit in obliquam ter sinuata facem.</l>
<l>non ille attulerat crinis in colla tos</l>
<l>aut testudineae carmen inerme lyrae,</l>
<l>sed quali aspexit Pelopeum Agamemnona uultu,</l>
<l>egessitque auidis Dorica castra rogis,</l>
<l>aut qualis flexos it Pythona per orbis</l>
<l>serpentem, imbelles quem timuere lyrae.</l>
<l>mox ait &lsquo;o Longa mundi seruator ab Alba,</l>
<l>Auguste, Hectoreis cognite maior auis,</l>
<l>uince mari: iam terra tua est: tibi militat arcus</l>
<l>et fauet ex umeris hoc onus omne meis.</l>
<l>e metu patriam, quae nunc te uindice freta</l>
<l>imposuit prorae publica uota tuae.</l>
<l>quam nisi defendes, murorum Romulus augur</l>
<l>ire Palatinas non bene uidit auis.</l>
<l>et nimium remis audent prope: turpe Latinis</l>
<l>principe te fluctus regia uela pati.</l>
<l>nec te, quod classis centenis remiget alis,</l>
<l>terreat: inuito labitur illa mari:</l>
<l>quodque uehunt prorae Centaurica saxa minantis,</l>
<l>tigna caua et pictos experiere metus.</l>
<l>frangit et attollit uires in milite causa;</l>
<l>quae nisi iusta subest, excutit arma pudor.</l>
<l>tempus adest, committe ratis! ego temporis auctor</l>
<l>ducam laurigera Iulia rostra manu.&rsquo;</l>
<l>dixerat, et pharetrae pondus consumit in arcus:</l>
<l>proxima post arcus Caesaris hasta fuit.</l>
<l>uincit Roma fide Phoebi: dat femina poenas:</l>
<l>sceptra per Ionias fracta uehuntur aquas.</l>
<l>at pater Idalio miratur Caesar ab astro:</l>
<l><q>sum deus; est nostri sanguinis ista fides.</q></l>
<l>prosequitur cantu Triton, omnesque marinae</l>
<l>plauserunt circa libera signa deae.</l>
<l>illa petit Nilum cumba male nixa fugaci,</l>
<l>hoc unum, iusso non moritura die.</l>
<l>di melius! quantus mulier foret una triumphus,</l>
<l>ductus erat per quas ante Iugurtha uias!</l>
<l>Actius hinc traxit Phoebus monumenta, quod eius</l>
<l>una decem uicit missa sagitta ratis.</l>
<l>bella satis cecini: citharam iam poscit Apollo</l>
<l>uictor et ad placidos exuit arma choros.</l>
<l>candida nunc molli subeant conuiuia luco;</l>
<l>blanditiaeque fluant per mea colla rosae,</l>
<l>uinaque fundantur prelis elisa Falernis,</l>
<l>terque lauet nostras spica Cilissa comas.</l>
<l>ingenium positis irritet Musa poetis:</l>
<l>Bacche, soles Phoebo fertilis esse tuo.</l>
<l>ille paludosos memoret seruire Sycambros,</l>
<l>Cepheam hic Meroen fuscaque regna canat,</l>
<l>hic referat sero confessum foedere Parthum:</l>
<l>&lsquo;reddat signa Remi, mox dabit ipse sua:</l>
<l>siue aliquid pharetris Augustus parcet Eois,</l>
<l>differat in pueros ista tropaea suos.</l>
<l>gaude, Crasse, nigras si quid sapis inter harenas:</l>
<l>ire per Euphraten ad tua busta licet.&rsquo;</l>
<l>sic noctem patera, sic ducam carmine, donec</l>
<l>iniciat radios in mea uia dies.</l>
</div2>

<div2 type="poem" n="7">
<l> Sunt aliquid Manes: letum non omnia finit,</l>
<l>luridaque euictos effugit umbra rogos.</l>
<l>Cynthia namque meo uisa est incumbere fulcro,</l>
<l>murmur ad extremae nuper humata uiae,</l>
<l>cum mihi somnus ab exsequiis penderet amoris,</l>
<l>et quererer lecti frigida regna mei.</l>
<l>eosdem habuit secum quibus est elata capillos,</l>
<l>eosdem oculos; lateri uestis adusta fuit,</l>
<l>et solitum digito beryllon adederat ignis,</l>
<l>summaque Lethaeus triuerat ora liquor.</l>
<l>spirantisque animos et uocem misit: at illi</l>
<l>pollicibus fragiles increpuere manus:</l>
<l>&lsquo;perfide nec cuiquam melior sperande puellae,</l>
<l>in te iam uires somnus habere potest?</l>
<l>iamne tibi exciderant uigilacis furta Suburae</l>
<l>et mea nocturnis trita fenestra dolis?</l>
<l>per quam demisso quotiens tibi fune pependi,</l>
<l>alterna ueniens in tua colla manu!</l>
<l>saepe Venus triuio commissa est, pectore mixto</l>
<l>fecerunt tepidas pallia nostra uias.</l>
<l>foederis heu taciti, cuius fallacia uerba</l>
<l>non audituri diripuere Noti.</l>
<l>at mihi non oculos quisquam inclamauit euntis:</l>
<l>unum impetrassem te reuocante diem:</l>
<l>nec crepuit fissa me propter harundine custos,</l>
<l>laesit et obiectum tegula curta caput.</l>
<l>denique quis nostro curuum te funere uidit,</l>
<l>atram quis lacrimis incaluisse togam?</l>
<l>si piguit portas ultra procedere, at illuc</l>
<l>iussisses lectum lentius ire meum.</l>
<l>cur uentos non ipse rogis, ingrate, petisti?</l>
<l>cur nardo flammae non oluere meae?</l>
<l>hoc etiam graue erat, nulla mercede hyacinthos</l>
<l>inicere et fracto busta piare cado.</l>
<l>Lygdamus uratur &mdash; candescat lamina uernae &mdash;</l>
<l>sensi ego, cum insidiis pallida uina bibi &mdash;</l>
<l>at Nomas &mdash; arcanas tollat uersuta saliuas;</l>
<l>dicet damnatas ignea testa manus.</l>
<l>quae modo per uilis inspecta est publica noctes,</l>
<l>haec nunc aurata cyclade signat humum;</l>
<l>et grauiora rependit iniquis pensa quasillis,</l>
<l>garrula de facie si qua locuta mea est;</l>
<l>nostraque quod Petale tulit ad monumenta coronas,</l>
<l>codicis immundi uincula sentit anus;</l>
<l>caeditur et Lalage tortis suspensa capillis,</l>
<l>per nomen quoniam est ausa rogare meum.</l>
<l>te patiente meae conflauit imaginis aurum,</l>
<l>ardente e nostro dotem habitura rogo.</l>
<l>non tamen insector, quamuis mereare, Properti:</l>
<l>longa mea in libris regna fuere tuis.</l>
<l>iuro ego Fatorum nulli reuolubile carmen,</l>
<l>tergeminusque canis sic mihi molle sonet,</l>
<l>me seruasse fidem. si fallo, uipera nostris</l>
<l>sibilet in tumulis et super ossa cubet.</l>
<l>nam gemina est sedes turpem sortita per amnem,</l>
<l>turbaque diuersa remigat omnis aqua.</l>
<l>unda Clytaemestrae stuprum uehit altera, Cressae</l>
<l>portat mentitae lignea monstra bouis.</l>
<l>ecce coronato pars altera rapta phaselo,</l>
<l>mulcet ubi Elysias aura beata rosas,</l>
<l>qua numerosa fides, quaque aera rotunda Cybebes</l>
<l>mitratisque sonant Lydia plectra choris.</l>
<l>Andromedeque et Hypermestre sine fraude maritae</l>
<l>narrant historiae tempora nota suae:</l>
<l>haec sua maternis queritur liuere catenis</l>
<l>bracchia nec meritas frigida saxa manus;</l>
<l>narrat Hypermestre magnum ausas esse sorores,</l>
<l>in scelus hoc animum non ualuisse suum.</l>
<l>sic mortis lacrimis uitae sancimus amores:</l>
<l>celo ego perfidiae crimina multa tuae.</l>
<l>sed tibi nunc mandata damus, si forte moueris,</l>
<l>si te non totum Chloridos herba tenet:</l>
<l>nutrix in tremulis ne quid desideret annis</l>
<l>Parthenie: potuit, nec tibi auara fuit.</l>
<l>deliciaeque meae Latris, cui nomen ab usu est,</l>
<l>ne speculum dominae porrigat illa nouae.</l>
<l>et quoscumque meo fecisti nomine uersus,</l>
<l>ure mihi: laudes desine habere meas.</l>
<l>pelle hederam tumulo, mihi quae praegnante corymbo</l>
<l>mollia contortis alligat ossa comis.</l>
<l>ramosis Anio qua pomifer incubat aruis,</l>
<l>et numquam Herculeo numine pallet ebur,</l>
<l>hic carmen media dignum me scribe columna,</l>
<l>sed breue, quod currens uector ab urbe legat:</l>
<l>&lsquo;hic Tiburtina iacet aurea Cynthia terra:</l>
<l>accessit ripae laus, Aniene, tuae.&rsquo;</l>
<l>nec tu sperne piis uenientia somnia portis:</l>
<l>cum pia uenerunt somnia, pondus habent.</l>
<l>nocte uagae ferimur, nox clausas liberat umbras,</l>
<l>errat et abiecta Cerberus ipse sera.</l>
<l>luce iubent leges Lethaea ad stagna reuerti:</l>
<l>nos uehimur, uectum nauta recenset onus.</l>
<l>nunc te possideant aliae: mox sola tenebo:</l>
<l>mecum eris, et mixtis ossibus ossa teram.&rsquo;</l>
<l>haec postquam querula mecum sub lite peregit,</l>
<l>inter conplexus excidit umbra meos.</l>
</div2>

<div2 type="poem" n="8">
<l> disce, quid Esquilias hac nocte fugarit aquosas,</l>
<l>cum uicina nouis turba cucurrit agris.</l>
<l>Lanuuium annosi uetus est tutela draconis,</l>
<l>hic, ubi tam rarae non perit hora morae,</l>
<l>qua sacer abripitur caeco descensus hiatu,</l>
<l>qua penetrat (uirgo, tale iter omne caue!)</l>
<l>ieiuni serpentis honos, cum pabula poscit</l>
<l>annua et ex ima sibila torquet humo.</l>
<l>talia demissae pallent ad sacra puellae,</l>
<l>cum temere anguino creditur ore manus.</l>
<l>ille sibi admotas a uirgine corripit escas:</l>
<l>uirginis in palmis ipsa canistra tremunt.</l>
<l>si fuerint castae, redeunt in colla parentum,</l>
<l>clamantque agricolae <q>fertilis annus erit.</q></l>
<l>huc mea detonsis auecta est Cynthia mannis:</l>
<l>causa fuit Iuno, sed mage causa Venus.</l>
<l>Appia, dic quaeso, quantum te teste triumphum</l>
<l>egerit effusis per tua saxa rotis!</l>
<l><del>turpis in arcana sonuit cum rixa taberna;</del></l>
<l><del>si sine me, famae non sine labe meae.</del></l>
<l>spectaclum ipsa sedens primo temone pependit,</l>
<l>ausa per impuros frena mouere locos.</l>
<l>serica nam taceo uulsi carpenta nepotis</l>
<l>atque armillatos colla Molossa canis,</l>
<l>qui dabit immundae uenalia fata saginae,</l>
<l>uincet ubi erasas barba pudenda genas.</l>
<l>cum fieret nostro totiens iniuria lecto,</l>
<l>mutato uolui castra mouere toro.</l>
<l>Phyllis Auentinae quaedam est uicina Dianae,</l>
<l>sobria grata parum: cum bibit, omne decet.</l>
<l>altera Tarpeios est inter Teia lucos,</l>
<l>candida, sed potae non satis unus erit.</l>
<l>his ego constitui noctem lenire uocatis,</l>
<l>et Venere ignota furta nouare mea.</l>
<l>unus erat tribus in secreta lectulus herba.</l>
<l>quaeris concubitus? inter utramque fui.</l>
<l>Lygdamus ad cyathos, uitrique aestiua supellex</l>
<l>et Methymnaei Graeca saliua meri.</l>
<l>Nile, tuus tibicen erat, crotalistria phillis,</l>
<l>haec facilis spargi munda sine arte rosa,</l>
<l>nanus et ipse suos breuiter concretus in artus</l>
<l>iactabat truncas ad caua buxa manus.</l>
<l>sed neque suppletis constabat flamma lucernis,</l>
<l>reccidit inque suos mensa supina pedes.</l>
<l>me quoque per talos Venerem quaerente secundos</l>
<l>semper damnosi subsiluere canes.</l>
<l>cantabant surdo, nudabant pectora caeco:</l>
<l>Lanuuii ad portas, ei mihi, s eram;</l>
<l>cum subito rauci sonuerunt cardine postes,</l>
<l>et leuia ad primos murmura facta Laris.</l>
<l>nec mora, cum totas resupinat Cynthia ualuas,</l>
<l>non operosa comis, sed furibunda decens.</l>
<l>pocula mi digitos inter cecidere remissos,</l>
<l>palluerantque ipso labra ta mero.</l>
<l>fulminat illa oculis et quantum femina saeuit,</l>
<l>spectaclum capta nec minus urbe fuit.</l>
<l>Phyllidos iratos in uultum conicit unguis:</l>
<l>territa uicinas Teia clamat aquas.</l>
<l>lumina sopitos turbant elata Quiritis,</l>
<l>omnis et insana semita nocte sonat.</l>
<l>illas direptisque comis tunicisque tis</l>
<l>excipit obscurae prima taberna uiae.</l>
<l>Cynthia gaudet in exuuiis uictrixque recurrit</l>
<l>et mea peruersa sauciat ora manu,</l>
<l>imponitque notam collo morsuque cruentat,</l>
<l>praecipueque oculos, qui meruere, ferit.</l>
<l>atque ubi iam nostris lassauit bracchia plagis,</l>
<l>Lygdamus ad plutei fulcra sinistra latens</l>
<l>eruitur, geniumque meum protractus adorat.</l>
<l>Lygdame,nil potui: tecum ego captus eram.</l>
<l>supplicibus palmis tum demum ad foedera ueni,</l>
<l>cum uix tangendos praebuit illa pedes,</l>
<l>atque ait &lsquo;admissae si uis me ignoscere culpae,</l>
<l>accipe, quae nostrae formula legis erit.</l>
<l>tu neque Pompeia spatiabere cultus in umbra,</l>
<l>nec cum lasciuum sternet harena Forum.</l>
<l>colla caue inflectas ad summum obliqua theatrum,</l>
<l>aut lectica tuae se det aperta morae.</l>
<l>Lygdamus in primis, omnis mihi causa querelae,</l>
<l>ueneat et pedibus uincula bina trahat.&rsquo;</l>
<l>indixit leges: respondi ego <q>legibus utar.</q></l>
<l>riserat imperio facta superba dato.</l>
<l>dein, quemcumque locum externae tetigere puellae,</l>
<l>suffiit, at pura limina tergit aqua,</l>
<l>imperat et totas iterum mutare lucernas,</l>
<l>terque meum tetigit sulpuris igne caput.</l>
<l>atque ita mutato per singula pallia lecto</l>
<l>respondi, et toto solvimus arma toro.</l>
</div2>

<div2 type="poem" n="9">
<l> Amphitryoniades qua tempestate iuuencos</l>
<l>egerat a stabulis, o Erythea, tuis,</l>
<l>uenit ad inuictos pecorosa Palatia montis,</l>
<l>et statuit fessos fessus et ipse boues,</l>
<l>qua Velabra suo stagnabant flumine quoque</l>
<l>nauta per urbanas uelificabat aquas.</l>
<l>sed non infido manserunt hospite Caco</l>
<l>incolumes: furto polluit ille Iouem.</l>
<l>incola Cacus erat, metuendo raptor ab antro,</l>
<l>per tria partitos qui dabat ora sonos.</l>
<l>hic, ne certa forent manifestae signa rapinae,</l>
<l>auersos cauda traxit in antra boues,</l>
<l>nec sine teste deo: furem sonuere iuuenci,</l>
<l>furis et implacidas diruit ira fores.</l>
<l>Maenalio iacuit pulsus tria tempora ramo</l>
<l>Cacus, et Alcides sic ait: &lsquo;ite, boues,</l>
<l>Herculis ite boues, nostrae labor ultime clauae,</l>
<l>bis mihi quaesitae, bis mea praeda, boues,</l>
<l>aruaque mugitu sancite Bouaria longo:</l>
<l>nobile erit Romae pascua uestra Forum.&rsquo;</l>
<l>dixerat, et sicco torquet sitis ora palato,</l>
<l>terraque non ullas feta ministrat aquas.</l>
<l>sed procul inclusas audit ridere puellas,</l>
<l>lucus ubi umbroso fecerat orbe nemus,</l>
<l>femineae loca clausa deae fontesque piandos</l>
<l>impune et nullis sacra retecta uiris.</l>
<l>deuia puniceae uelabant limina uittae,</l>
<l>putris odorato luxerat igne casa,</l>
<l>populus et longis ornabat frondibus aedem,</l>
<l>multaque cantantis umbra tegebat auis.</l>
<l>huc ruit in siccam congesta puluere barbam,</l>
<l>et iacit ante fores uerba minora deo:</l>
<l>&lsquo;uos precor, o luci sacro quae luditis antro,</l>
<l>pandite defessis hospita fana uiris.</l>
<l>fontis egens erro circaque sonantia lymphis;</l>
<l>et caua succepto flumine palma sat est.</l>
<l>audistisne aliquem, tergo qui sustulit orbem?</l>
<l>ille ego sum: Alciden terra recepta uocat.</l>
<l>quis facta Herculeae non audit fortia clauae</l>
<l>et numquam ad uastas irrita tela feras,</l>
<l>atque uni Stygias homini luxisse tenebras?</l>
<l><del>accipit: haec fesso uix mihi terra patet.</del></l>
<l>quodsi Iunoni sacrum faceretis amarae,</l>
<l>non clausisset aquas ipsa nouerca suas.</l>
<l>sin aliquem uultusque meus saetaeque leonis</l>
<l>terrent et Libyco sole perusta coma,</l>
<l>idem ego Sidonia feci seruilia palla</l>
<l>officia et Lydo pensa diurna colo,</l>
<l>mollis et hirsutum cepit mihi fascia pectus,</l>
<l>et manibus duris apta puella fui.&rsquo;</l>
<l>talibus Alcides; at talibus alma sacerdos</l>
<l>puniceo canas stamine uincta comas:</l>
<l>&lsquo;parce oculis, hospes, lucoque abscede uerendo;</l>
<l>cede agedum et tuta limina linque fuga.</l>
<l>interdicta uiris metuenda lege piatur</l>
<l>quae se summota uindicat ara casa.</l>
<l>magno Tiresias aspexit Pallada uates,</l>
<l>fortia dum posita Gorgone membra lauat.</l>
<l>di tibi dent alios fontis: haec lympha puellis</l>
<l>auia secreti limitis unda fluit.&rsquo;</l>
<l>sic anus: ille umeris postis concussit opacos,</l>
<l>nec tulit iratam ianua clausa sitim.</l>
<l>at postquam exhausto iam flumine uicerat aestum,</l>
<l>ponit uix siccis tristia iura labris:</l>
<l>&lsquo;angulus hic mundi nunc me mea fata trahentem</l>
<l>accipit: haec fesso uix mihi terra patet.</l>
<l>Maxima quae gregibus deuotast Ara repertis,</l>
<l>ara per has&rsquo; inquit &lsquo;maxima facta manus,</l>
<l>haec nullis umquam pateat ueneranda puellis,</l>
<l>Herculis eximii ne sit inulta sitis.&rsquo;</l>
<l>Sancte pater salue, cui iam fauet aspera Iuno:</l>
<l>Sancte, velis libro dexter inesse meo.</l>
<l>huic, quoniam manibus purgatum sanxerat orbem,</l>
<l>sic Sanctum Tatiae composuere Cures.</l>
</div2>

<div2 type="poem" n="10">
<l> nunc Iouis incipiam causas aperire Feretri</l>
<l>armaque de ducibus trina recepta tribus.</l>
<l>magnum iter ascendo, sed dat mihi gloria uires:</l>
<l>non iuuat e facili lecta corona iugo.</l>
<l>imbuis exemplum primae tu, Romule, palmae</l>
<l>huius, et exuuio plenus ab hoste redis,</l>
<l>tempore quo portas Caeninum Acrona petentem</l>
<l>uictor in euersum cuspide fundis equum.</l>
<l>Acron Herculeus Caenina ductor ab arce,</l>
<l>Roma, tuis quondam finibus horror erat.</l>
<l>hic spolia ex umeris ausus sperare Quirini</l>
<l>ipse dedit, sed non sanguine sicca suo.</l>
<l>hunc uidet ante cauas librantem spicula turris</l>
<l>Romulus et uotis occupat ante ratis:</l>
<l><q>Iuppiter, haec hodie tibi uictima corruet Acron.</q></l>
<l>uouerat, et spolium corruit ille Ioui.</l>
<l>urbis uirtutisque parens sic uincere sueuit,</l>
<l>qui tulit a parco frigida castra lare.</l>
<l>idem eques et frenis, idem fuit aptus aratris,</l>
<l>et galea hirsuta compta lupina iuba.</l>
<l>picta neque inducto fulgebat parma pyropo:</l>
<l>praebebant caesi baltea lenta boues.</l>
<l>necdum ultra Tiberim belli sonus, ultima praeda</l>
<l>Nomentum et captae iugera terna Corae.</l>
<l>Cossus at insequitur Veientis caede Tolumni,</l>
<l>uincere cum Veios posse laboris erat;</l>
<l>heu Veii ueteres! et uos tum regna fuistis,</l>
<l>et uestro posita est aurea sella foro:</l>
<l>nunc intra muros pastoris bucina lenti</l>
<l>cantat, et in uestris ossibus arua metunt.</l>
<l>forte super portae dux Veiens astitit arcem</l>
<l>colloquiumque sua fretus ab urbe dedit:</l>
<l>dumque aries murum cornu pulsabat aeno,</l>
<l>uinea qua ductum longa tegebat opus,</l>
<l>Cossus ait <q>forti melius concurrere campo.</q></l>
<l>nec mora fit, plano sistit uterque gradum.</l>
<l>di Latias iuuere manus, desecta Tolumni</l>
<l>ceruix Romanos sanguine lauit equos.</l>
<l>Claudius a Rheno traiectos arcuit hostis,</l>
<l>Belgica cum uasti parma relata ducis</l>
<l>Virdomari. genus hic Rheno iactabat ab ipso,</l>
<l>mobilis e rectis fundere gaesa rotis.</l>
<l>illi ut uirgatis iaculans it ab agmine bracis</l>
<l>torquis ab incisa decidit unca gula.</l>
<l>nunc spolia in templo tria condita: causa Feretri,</l>
<l>omine quod certo dux ferit ense ducem;</l>
<l>seu quia uicta suis umeris haec arma ferebant,</l>
<l>hinc Feretri dictast ara superba Iovis.</l>
</div2>

<div2 type="poem" n="11">
<l> desine, Paulle, meum lacrimis urgere sepulcrum:</l>
<l>panditur ad nullas ianua nigra preces;</l>
<l>cum semel infernas intrarunt funera leges,</l>
<l>non exorato stant adamante uiae.</l>
<l>te licet orantem fuscae deus audiat aulae:</l>
<l>nempe tuas lacrimas litora surda bibent.</l>
<l>uota mouent superos: ubi portitor aera recepit,</l>
<l>obserat herbosos lurida porta rogos.</l>
<l>sic maestae cecinere tubae, cum subdita nostrum</l>
<l>detraheret lecto fax inimica caput.</l>
<l>quid mihi coniugium Paulli, quid currus auorum</l>
<l>profuit aut famae pignora tanta meae?</l>
<l>non minus immitis habuit Cornelia Parcas:</l>
<l>et sum, quod digitis quinque legatur, onus.</l>
<l>damnatae noctes et uos, uada lenta, paludes,</l>
<l>et quaecumque meos implicat unda pedes,</l>
<l>immatura licet, tamen huc non noxia ueni:</l>
<l>det Pater hic umbrae mollia iura meae.</l>
<l>aut si quis posita iudex sedet Aeacus urna,</l>
<l>in mea sortita uindicet ossa pila:</l>
<l>assideant fratres, iuxta et Minoida sellam</l>
<l>Eumenidum intento turba seuera foro:</l>
<l>Sisyphe, mole uaces; taceant Ixionis orbes,</l>
<l>fallax Tantaleus corripiare liquor;</l>
<l>Cerberus et nullas hodie petat improbus umbras;</l>
<l>et iaceat tacita laxa catena sera.</l>
<l>ipsa loquor pro me: si fallo, poena sororum</l>
<l>infelix umeros urgeat urna meos.</l>
<l>si cui fama fuit per auita tropaea decori,</l>
<l>Afra Numantinos regna loquuntur auos:</l>
<l>altera maternos exaequat turba Libones,</l>
<l>et domus est titulis utraque fulta suis.</l>
<l>mox, ubi iam facibus cessit praetexta maritis,</l>
<l>uinxit et acceptas altera uitta comas,</l>
<l>iungor, Paulle, tuo sic discessura cubili:</l>
<l>in lapide hoc uni nupta fuisse legar.</l>
<l>testor maiorum cineres tibi, Roma, colendos,</l>
<l>sub quorum titulis, Africa, tunsa iaces,</l>
<l>et Persen proauo stimulantem pectus Achille,</l>
<l>quique tuas proauo fregit Achille domos,</l>
<l>me neque censurae legem mollisse nec ulla</l>
<l>labe mea uestros erubuisse focos.</l>
<l>non fuit exuuiis tantis Cornelia damnum:</l>
<l>quin et erat magnae pars imitanda domus.</l>
<l>nec mea mutata est aetas, sine crimine tota est:</l>
<l>uiximus insignes inter utramque facem.</l>
<l>mi natura dedit leges a sanguine ductas,</l>
<l>nec possis melior iudicis esse metu.</l>
<l>quaelibet austeras de me ferat urna tabellas:</l>
<l>turpior assessu non erit ulla meo,</l>
<l>uel tu, quae tardam mouisti fune Cybeben,</l>
<l>Claudia, turritae rara ministra deae,</l>
<l>uel cuius rasos cum Vesta reposceret ignis,</l>
<l>exhibuit uiuos carbasus alba focos.</l>
<l>nec te, dulce caput, mater Scribonia, laesi:</l>
<l>in me mutatum quid nisi fata uelis?</l>
<l>maternis laudor lacrimis urbisque querelis,</l>
<l>defensa et gemitu Caesaris ossa mea.</l>
<l>ille sua nata dignam uixisse sororem</l>
<l>increpat, et lacrimas uidimus ire deo.</l>
<l>et tamen emerui generosos uestis honores</l>
<l>nec mea de sterili facta rapina domo.</l>
<l>tu, Lepide, et tu, Paulle, meum post fata leuamen:</l>
<l>condita sunt uestro lumina nostra sinu.</l>
<l>uidimus et fratrem sellam geminasse curulem,</l>
<l>consule quo, festo tempore, rapta soror.</l>
<l>filia, tu specimen censurae nata paternae,</l>
<l>fac teneas unum nos imitata uirum.</l>
<l>et serie fulcite genus: mihi cumba uolenti</l>
<l>itur aucturis tot mea facta meis.</l>
<l>haec est feminei merces extrema triumphi,</l>
<l>laudat ubi emeritum libera fama rogum.</l>
<l>nunc tibi commendo communia pignora natos:</l>
<l>haec cura et cineri spirat inusta meo.</l>
<l>fungere maternis uicibus, pater: illa meorum</l>
<l>omnis erit collo turba ferenda tuo.</l>
<l>oscula cum dederis tua flentibus, adice matris:</l>
<l>tota domus coepit nunc onus esse tuum.</l>
<l>et si quid doliturus eris, sine testibus illis!</l>
<l>cum uenient, siccis oscula falle genis!</l>
<l>sat tibi sint noctes, quas de me, Paulle, fatiges,</l>
<l>somniaque in faciem credita saepe meam:</l>
<l>atque ubi secreto nostra ad simulacra loqueris,</l>
<l>ut responsurae singula uerba iace.</l>
<l>seu tamen aduersum mutarit ianua lectum,</l>
<l>sederit et nostro cauta nouerca toro,</l>
<l>coniugium, pueri, laudate et ferte paternum:</l>
<l>capta dabit uestris moribus illa manus;</l>
<l>nec matrem laudate nimis: collata priori</l>
<l>uertet in offensas libera uerba suas.</l>
<l>seu memor ille mea contentus manserit umbra</l>
<l>et tanti cineres duxerit esse meos,</l>
<l>discite uenturam iam nunc sentire senectam,</l>
<l>caelibis ad curas nec uacet ulla uia.</l>
<l>quod mihi detractum est, uestros accedat ad annos:</l>
<l>prole mea Paullum sic iuuet esse senem.</l>
<l>et bene habet: numquam mater lugubria sumpsi;</l>
<l>uenit in exsequias tota caterua meas.</l>
<l>causa perorata est. flentes me surgite, testes,</l>
<l>dum pretium uitae grata rependit humus.</l>
<l>moribus et caelum patuit: sim digna merendo,</l>
<l>cuius honoratis ossa vehantur avis.</l>
</div2></div1></body></text></TEI.2>
