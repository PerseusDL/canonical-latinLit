<?xml version="1.0" encoding="UTF-8"?>
<?xml-model href="http://www.stoa.org/epidoc/schema/8.22/tei-epidoc.rng"
  schematypens="http://relaxng.org/ns/structure/1.0"?>
<?xml-model href="http://www.stoa.org/epidoc/schema/8.22/tei-epidoc.rng"
  schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Carmina</title>
            <title type="sub">Machine readable text</title>
            <author>Q. Horatius Flaccus (Horace)</author>
            <editor role="editor">Paul Shorey</editor>
            <editor role="editor">Gordon Lang</editor>
            <sponsor>Perseus Project, Tufts University</sponsor>
		          <principal>Gregory Crane</principal>
		          <respStmt>
		             <resp>Prepared under the supervision of</resp>
		             <name>Lisa Cerrato</name>
		             <name>William Merrill</name>
		             <name>Elli Mylonas</name>
		             <name>David Smith</name>
		          </respStmt>
            <funder n="org:NEH">The National Endowment for the Humanities</funder>
         </titleStmt>
         <extent>about 132Kb</extent>
         <publicationStmt>
		          <publisher>Trustees of Tufts University</publisher>
		          <pubPlace>Medford, MA</pubPlace>
		          <authority>Perseus Project</authority>
		       </publicationStmt>
         <sourceDesc>
            <biblStruct>
               <monogr>
                  <author>Horace</author>
                  <title>Horace, Odes and Epodes</title>
                  <editor role="editor">Paul Shorey and Gordon J. Laing</editor>
                  <imprint>
                     <pubPlace>Chicago</pubPlace>
                     <publisher>Benj. H. Sanborn &amp; Co.</publisher>
                     <date>1919</date>
                  </imprint>
               </monogr>
            </biblStruct>
         </sourceDesc>
      </fileDesc>

      <encodingDesc>
         <refsDecl n="CTS">
            <cRefPattern n="line"
                         matchPattern="(\w+).(\w+).(\w+)"
                         replacementPattern="#xpath(/tei:TEI/tei:text/tei:body/tei:div/tei:div[@n='$1']/tei:div[@n='$2']//tei:l[@n='$3'])">
                <p>This pointer pattern extracts book and poem and line</p>
            </cRefPattern>
            <cRefPattern n="poem"
                         matchPattern="(\w+).(\w+)"
                         replacementPattern="#xpath(/tei:TEI/tei:text/tei:body/tei:div/tei:div[@n='$1']/tei:div[@n='$2'])">
                <p>This pointer pattern extracts book and poem</p>
            </cRefPattern>
            <cRefPattern n="book"
                         matchPattern="(\w+)"
                         replacementPattern="#xpath(/tei:TEI/tei:text/tei:body/tei:div/tei:div[@n='$1'])">
                <p>This pointer pattern extracts book</p>
            </cRefPattern>
         </refsDecl>
      </encodingDesc>

      <profileDesc>
         <langUsage>
            <language ident="lat">Latin</language>
         </langUsage>
      </profileDesc>

      <revisionDesc>
            <change who="Thibault Clérice" when="2016-11-16">CapiTainS, Epidoc and Bump</change>
            <change who="balmas01" when="2013-09-13">moving Greg's work-in-progress on CTS-izing greco-roman collection texts to a Work directory</change> 
            <change who="gcrane" when="2013-06-08">TEI XML converted to facilitate CTS compatibility</change> 
            <change who="gcrane" when="2011-01-15">base file for sdl</change> 
            <change who="rsingh04" when="2009-11-24">moved more xml files around based on copyright status</change> 
            <change who="lcerrato" when="2009-09-08">fixed typo</change> 
            <change who="rsingh04" when="2009-08-03">fixed horace lat citation scheme and removed errors to that text</change> 
            <change who="lcerrato" when="2008-11-14">fixed author name for consistent sorting</change> 
            <change who="packel" when="2005-08-01">removed stray item tags</change> 
            <change who="packel" when="2005-07-25">Converted to XML</change> 
            <change who="yorkc" when="2003-07-01">Updated texts to TEI P4 and Perseus P4 extensions; minor cleanup (esp. character encodings and typos.)</change> 
            <change who="dasmith" when="2000-03-04">Added separate funder entity to TEI header.</change> 
            <change who="dasmith" when="1999-10-19">Fixed refsDecl and titleStmt.</change> 
            <change who="dasmith" when="1997-10-07">Added to repository. Passed SGML parse.</change> 
            <change when="1997-07-01" who="WM">public domain text of Vollmer, Frederick,  _Q._Horati_Flacci_Carmina_  Leipzig: Teubner, 1912 Book 1
downloaded from Libellus; Books 2-4 of Vollmer scanned and proofread by PE; entire text diffed with PHI and corrected to Shorey and Laing by WM.
needs line nos.</change>
      </revisionDesc>
   </teiHeader>
   <text xml:lang="lat">
      <body>
         <div xml:lang="lat" type="edition" n="urn:cts:latinLit:phi0893.phi001.perseus-lat2">
            <div type="textpart" n="1" subtype="book">
               <div type="textpart" n="1" met="First Asclepiadean" subtype="poem">
                  <l n="1">Maecenas atavis edite regibus,</l>
                  <l n="2">o et praesidium et dulce decus meum:</l>
                  <l n="3">sunt quos curriculo pulverem Olympicum</l>
                  <l n="4">collegisse iuvat metaque fervidis</l>
                  <l n="5">evitata rotis palmaque nobilis</l>
                  <l n="6">terrarum dominos evehit ad deos;</l>
                  <l n="7">hunc, si mobilium turba Quiritium</l>
                  <l n="8">certat tergeminis tollere honoribus,</l>
                  <l n="9">illum, si proprio condidit horreo</l>
                  <l n="10">quidquid de Libycis verritur areis.</l>
                  <l n="11">gaudentem patrios findere sarculo</l>
                  <l n="12">agros Attalicis condicionibus</l>
                  <l n="13">numquam demoveas, ut trabe Cypria</l>
                  <l n="14">Myrtoum pavidus nauta secet mare.</l>
                  <l n="15">luctantem Icariis fluctibus Africum</l>
                  <l n="16">mercator metuens otium et oppidi</l>
                  <l n="17">laudat rura sui; mox reficit rates</l>
                  <l n="18">quassas indocilis pauperiem pati.</l>
                  <l n="19">est qui nec veteris pocula Massici</l>
                  <l n="20">nec partem solido demere de die</l>
                  <l n="21">spernit, nunc viridi membra sub arbuto</l>
                  <l n="22">stratus, nunc ad aquae lene caput sacrae.</l>
                  <l n="23">multos castra iuvant et lituo tubae</l>
                  <l n="24">permixtus sonitus bellaque matribus</l>
                  <l n="25">detestata. manet sub Iove frigido</l>
                  <l n="26">venator tenerae coniugis inmemor,</l>
                  <l n="27">seu visa est catulis cerva fidelibus</l>
                  <l n="28">seu rupit teretes Marsus aper plagas.</l>
                  <l n="29">me doctarum hederae praemia frontium</l>
                  <l n="30">dis miscent superis, me gelidum nemus</l>
                  <l n="31">Nympharumque leves cum Satyris chori</l>
                  <l n="32">secernunt populo, si neque tibias</l>
                  <l n="33">Euterpe cohibet nec Polyhymnia</l>
                  <l n="34">Lesboum refugit tendere barbiton.</l>
                  <l n="35">quodsi me lyricis vatibus inseres,</l>
                  <l n="36">sublimi feriam sidera vertice.</l>
               </div>
               <div type="textpart" n="2" met="Sapphic Strophe" subtype="poem">
                  <lg type="stanza">
                     <l n="1">Iam satis terris nivis atque dirae</l>
                     <l n="2">grandinis misit pater et rubente</l>
                     <l n="3">dextera sacras iaculatus arcis</l>
                     <l n="4">terruit urbem,</l>
                  </lg>
                  <lg>
                     <l n="5">terruit gentis, grave ne rediret</l>
                     <l n="6">saeculum Pyrrhae nova monstra questae,</l>
                     <l n="7">omne cum Proteus pecus egit altos</l>
                     <l n="8">visere montis,</l>
                  </lg>
                  <lg>
                     <l n="9">piscium et summa genus haesit ulmo,</l>
                     <l n="10">nota quae sedes fuerat columbis,</l>
                     <l n="11">et superiecto pavidae natarunt</l>
                     <l n="12">aequore dammae.</l>
                  </lg>
                  <lg>
                     <l n="13">vidimus flavum Tiberim retortis</l>
                     <l n="14">litore Etrusco violenter undis</l>
                     <l n="15">ire deiectum monumenta regis</l>
                     <l n="16">templaque Vestae,</l>
                  </lg>
                  <lg>
                     <l n="17">Iliae dum se nimium querenti</l>
                     <l n="18">iactat ultorem, vagus et sinistra</l>
                     <l n="19">labitur ripa Iove non probante u-</l>
                     <l n="20">xorius amnis.</l>
                  </lg>
                  <lg>
                     <l n="21">audiet civis acuisse ferrum,</l>
                     <l n="22">quo graves Persae melius perirent,</l>
                     <l n="23">audiet pugnas vitio parentum</l>
                     <l n="24">rara iuventus.</l>
                  </lg>
                  <lg>
                     <l n="25">quem vocet divum populus ruentis</l>
                     <l n="26">imperi rebus? prece qua fatigent</l>
                     <l n="27">virgines sanctae minus audientem</l>
                     <l n="28">carmina Vestam?</l>
                  </lg>
                  <lg>
                     <l n="29">cui dabit partis scelus expiandi</l>
                     <l n="30">Iuppiter? tandem venias precamur</l>
                     <l n="31">nube candentis umeros amictus</l>
                     <l n="32">augur Apollo;</l>
                  </lg>
                  <lg>
                     <l n="33">sive tu mavis, Erycina ridens,</l>
                     <l n="34">quam Iocus circum volat et Cupido;</l>
                     <l n="35">sive neglectum genus et nepotes</l>
                     <l n="36">respicis, auctor</l>
                  </lg>
                  <lg>
                     <l n="37">heu nimis longo satiate ludo,</l>
                     <l n="38">quem iuvat clamor galeaeque leves</l>
                     <l n="39">acer et Marsi peditis cruentum</l>
                     <l n="40">voltus in hostem;</l>
                  </lg>
                  <lg>
                     <l n="41">sive mutata iuvenem figura</l>
                     <l n="42">ales in terris imitaris almae</l>
                     <l n="43">filius Maiae, patiens vocari</l>
                     <l n="44">Caesaris ultor:</l>
                  </lg>
                  <lg>
                     <l n="45">serus in caelum redeas diuque</l>
                     <l n="46">laetus intersis populo Quirini</l>
                     <l n="47">neve te nostris vitiis iniquum</l>
                     <l n="48">ocior aura</l>
                  </lg>
                  <lg>
                     <l n="49">tollat; hic magnos potius triumphos,</l>
                     <l n="50">hic ames dici pater atque princeps</l>
                     <l n="51">neu sinas Medos equitare inultos</l>
                     <l n="52">te duce, Caesar.</l>
                  </lg>
               </div>
               <div type="textpart" n="3" met="Second Asclepiadean" subtype="poem">
                  <l n="1">Sic te diva potens Cypri,</l>
                  <l n="2">sic fratres Helenae, lucida sidera,</l>
                  <l n="3">ventorumque regat pater</l>
                  <l n="4">obstrictis aliis praeter Iapyga,</l>
                  <l n="5">navis, quae tibi creditum</l>
                  <l n="6">debes Vergilium; finibus Atticis</l>
                  <l n="7">reddas incolumem precor</l>
                  <l n="8">et serves animae dimidium meae.</l>
                  <l n="9">illi robur et aes triplex</l>
                  <l n="10">circa pectus erat, qui fragilem truci</l>
                  <l n="11">conmisit pelago ratem</l>
                  <l n="12">primus: nec timuit praecipitem Africum</l>
                  <l n="13">decertantem Aquilonibus</l>
                  <l n="14">nec tristis Hyadas nec rabiem Noti,</l>
                  <l n="15">quo non arbiter Hadriae</l>
                  <l n="16">maior, tollere seu ponere volt freta;</l>
                  <l n="17">quem mortis timuit gradum</l>
                  <l n="18">qui siccis oculis monstra natantia,</l>
                  <l n="19">qui vidit mare turbidum et</l>
                  <l n="20">infamis scopulos Acroceraunia?</l>
                  <l n="21">nequiquam deus abscidit</l>
                  <l n="22">prudens oceano dissociabili</l>
                  <l n="23">terras, si tamen inpiae</l>
                  <l n="24">non tangenda rates transiliunt vada.</l>
                  <l n="25">audax omnia perpeti</l>
                  <l n="26">gens humana ruit per vetitum nefas:</l>
                  <l n="27">audax Iapeti genus</l>
                  <l n="28">ignem fraude mala gentibus intulit;</l>
                  <l n="29">post ignem aetheria domo</l>
                  <l n="30">subductum macies et nova febrium</l>
                  <l n="31">terris incubuit cohors</l>
                  <l n="32">semotique prius tarda necessitas</l>
                  <l n="33">Leti corripuit gradum;</l>
                  <l n="34">expertus vacuum Daedalus aera</l>
                  <l n="35">pennis non homini datis;</l>
                  <l n="36">perrupit Acheronta Herculeus labor.</l>
                  <l n="37">nil mortalibus ardui est:</l>
                  <l n="38">caelum ipsum petimus stultitia neque</l>
                  <l n="39">per nostrum patimur scelus</l>
                  <l n="40">iracunda Iovem ponere fulmina.</l>
               </div>
               <div type="textpart" n="4" met="Fourth Archilochian" subtype="poem">
                  <l n="1">Solvitur acris hiems grata vice veris et Favoni</l>
                  <l n="2">trahuntque siccas machinae carinas</l>
                  <l n="3">ac neque iam stabulis gaudet pecus aut arator igni</l>
                  <l n="4">nec prata canis albicant pruinis.</l>
                  <l n="5">iam Cytherea choros ducit Venus imminente luna</l>
                  <l n="6">iunctaeque Nymphis Gratiae decentes</l>
                  <l n="7">alterno terram quatiunt pede, dum gravis Cyclopum</l>
                  <l n="8">Volcanus ardens visit officinas.</l>
                  <l n="9">nunc decet aut viridi nitidum caput impedire myrto</l>
                  <l n="10">aut flore, terrae quem ferunt solutae,</l>
                  <l n="11">nunc et in umbrosis Fauno decet immolare lucis,</l>
                  <l n="12">seu poscat agna sive malit haedo.</l>
                  <l n="13">pallida Mors aequo pulsat pede pauperum tabernas</l>
                  <l n="14">regumque turris. o beate Sesti,</l>
                  <l n="15">vitae summa brevis spem nos vetat inchoare longam;</l>
                  <l n="16">iam te premet nox fabulaeque Manes</l>
                  <l n="17">et domus exilis Plutonia; quo simul mearis,</l>
                  <l n="18">nec regna vini sortiere talis</l>
                  <l n="19">nec tenerum Lycidan mirabere, quo calet iuventus</l>
                  <l n="20">nunc omnis et mox virgines tepebunt.</l>
               </div>
               <div type="textpart" n="5" met="Fourth Asclepiadean" subtype="poem">
                  <lg>
                     <l n="1">Quis multa gracilis te puer in rosa</l>
                     <l n="2">perfusus liquidis urget odoribus</l>
                     <l n="3">grato, Pyrrha, sub antro?</l>
                     <l n="4">cui flavam religas comam</l>
                  </lg>
                  <lg>
                     <l n="5">simplex munditiis? heu quotiens fidem</l>
                     <l n="6">mutatosque deos flebit et aspera</l>
                     <l n="7">nigris aequora ventis</l>
                     <l n="8">emirabitur insolens</l>
                  </lg>
                  <lg>
                     <l n="9">qui nunc te fruitur credulus aurea,</l>
                     <l n="10">qui semper vacuam, semper amabilem</l>
                     <l n="11">sperat, nescius aurae</l>
                     <l n="12">fallacis. miseri, quibus</l>
                  </lg>
                  <lg>
                     <l n="13">intemptata nites. me tabula sacer</l>
                     <l n="14">votiva paries indicat uvida</l>
                     <l n="15">suspendisse potenti</l>
                     <l n="16">vestimenta maris deo.</l>
                  </lg>
               </div>
               <div type="textpart" n="6" met="Third Asclepiadean" subtype="poem">
                  <lg>
                     <l n="1">Scriberis Vario fortis et hostium</l>
                     <l n="2">victor Maeonii carminis alite,</l>
                     <l n="3">quam rem cumque ferox navibus aut equis</l>
                     <l n="4">miles te duce gesserit.</l>
                  </lg>
                  <lg>
                     <l n="5">nos, Agrippa, neque haec dicere nec gravem</l>
                     <l n="6">Pelidae stomachum cedere nescii</l>
                     <l n="7">nec cursus duplicis per mare Ulixei</l>
                     <l n="8">nec saevam Pelopis domum</l>
                  </lg>
                  <lg>
                     <l n="9">conamur, tenues grandia, dum pudor</l>
                     <l n="10">inbellisque lyrae Musa potens vetat</l>
                     <l n="11">laudes egregii Caesaris et tuas</l>
                     <l n="12">culpa deterere ingeni.</l>
                  </lg>
                  <lg>
                     <l n="13">quis Martem tunica tectum adamantina</l>
                     <l n="14">digne scripserit aut pulvere Troico</l>
                     <l n="15">nigrum Merionen aut ope Palladis</l>
                     <l n="16">Tydiden superis parem?</l>
                  </lg>
                  <lg>
                     <l n="17">nos convivia, nos proelia virginum</l>
                     <l n="18">sectis in iuvenes unguibus acrium</l>
                     <l n="19">cantamus, vacui sive quid urimur,</l>
                     <l n="20">non praeter solitum leves.</l>
                  </lg>
               </div>
               <div type="textpart" n="7" met="Alcmanian Strophe" subtype="poem">
                  <l n="1">Laudabunt alii claram Rhodon aut Mytilenen</l>
                  <l n="2">aut Epheson bimarisve Corinthi</l>
                  <l n="3">moenia vel Baccho Thebas vel Apolline Delphos</l>
                  <l n="4">insignis aut Thessala Tempe;</l>
                  <l n="5">sunt quibus unum opus est intactae Palladis urbem</l>
                  <l n="6">carmine perpetuo celebrare et</l>
                  <l n="7">undique decerptam fronti praeponere olivam;</l>
                  <l n="8">plurimus in Iunonis honorem</l>
                  <l n="9">aptum dicet equis Argos ditisque Mycenas:</l>
                  <l n="10">me nec tam patiens Lacedaemon</l>
                  <l n="11">nec tam Larisae percussit campus opimae</l>
                  <l n="12">quam domus Albuneae resonantis</l>
                  <l n="13">et praeceps Anio ac Tiburni lucus et uda</l>
                  <l n="14">mobilibus pomaria rivis.</l>
                  <l n="15">albus ut obscuro deterget nubila caelo</l>
                  <l n="16">saepe Notus neque parturit imbris</l>
                  <l n="17">perpetuos, sic tu sapiens finire memento</l>
                  <l n="18">tristitiam vitaeque labores</l>
                  <l n="19">molli, Plance, mero, seu te fulgentia signis</l>
                  <l n="20">castra tenent seu densa tenebit</l>
                  <l n="21">Tiburis umbra tui. Teucer Salamina patremque</l>
                  <l n="22">cum fugeret, tamen uda Lyaeo</l>
                  <l n="23">tempora populea fertur vinxisse corona</l>
                  <l n="24">sic tristis adfatus amicos:</l>
                  <l n="25">“quo nos cumque feret melior fortuna parente,</l>
                  <l n="26">ibimus—o socii comitesque,</l>
                  <l n="27">nil desperandum Teucro duce et auspice Teucro:</l>
                  <l n="28">certus enim promisit Apollo</l>
                  <l n="29">ambiguam tellure nova Salamina futuram.</l>
                  <l n="30">o fortes peioraque passi</l>
                  <l n="31">mecum saepe viri, nunc vino pellite curas;</l>
                  <l n="32">cras ingens iterabimus aequor.”</l>
               </div>
               <div type="textpart" n="8" met="(Greater) Sapphic Strophe" subtype="poem">
                  <l n="1">Lydia, dic per omnis</l>
                  <l n="2">te deos oro, Sybarin cur properes amando</l>
                  <l n="3">perdere, cur apricum</l>
                  <l n="4">oderit campum patiens pulveris atque solis,</l>
                  <l n="5">cur neque militaris</l>
                  <l n="6">inter aequalis equitet, Gallica nec lupatis</l>
                  <l n="7">temperet ora frenis?</l>
                  <l n="8">cur timet flavum Tiberim tangere? cur olivum</l>
                  <l n="9">sanguine viperino</l>
                  <l n="10">cautius vitat neque iam livida gestat armis</l>
                  <l n="11">bracchia saepe disco,</l>
                  <l n="12">saepe trans finem iaculo nobilis expedito?</l>
                  <l n="13">quid latet, ut marinae</l>
                  <l n="14">filium dicunt Thetidis sub lacrimosa Troiae</l>
                  <l n="15">funera, ne virilis</l>
                  <l n="16">cultus in caedem et Lycias proriperet catervas?</l>
               </div>
               <div type="textpart" n="9" met="Alcaic Strophe" subtype="poem">
                  <lg>
                     <l n="1">Vides ut alta stet nive candidum</l>
                     <l n="2">Soracte nec iam sustineant onus</l>
                     <l n="3">silvae laborantes geluque</l>
                     <l n="4">flumina constiterint acuto?</l>
                  </lg>
                  <lg>
                     <l n="5">dissolve frigus ligna super foco</l>
                     <l n="6">large reponens atque benignius</l>
                     <l n="7">deprome quadrimum Sabina,</l>
                     <l n="8">o Thaliarche, merum diota.</l>
                  </lg>
                  <lg>
                     <l n="9">permitte divis cetera, qui simul</l>
                     <l n="10">stravere ventos aequore fervido</l>
                     <l n="11">deproeliantis, nec cupressi</l>
                     <l n="12">nec veteres agitantur orni.</l>
                  </lg>
                  <lg>
                     <l n="13">quid sit futurum cras, fuge quaerere et</l>
                     <l n="14">quem Fors dierum cumque dabit, lucro</l>
                     <l n="15">adpone nec dulcis amores</l>
                     <l n="16">sperne puer neque tu choreas,</l>
                  </lg>
                  <lg>
                     <l n="17">donec virenti canities abest</l>
                     <l n="18">morosa. nunc et campus et areae</l>
                     <l n="19">lenesque sub noctem susurri</l>
                     <l n="20">conposita repetantur hora,</l>
                  </lg>
                  <lg>
                     <l n="21">nunc et latentis proditor intumo</l>
                     <l n="22">gratus puellae risus ab angulo</l>
                     <l n="23">pignusque dereptum lacertis</l>
                     <l n="24">aut digito male pertinaci.</l>
                  </lg>
               </div>
               <div type="textpart" n="10" met="Sapphic Strophe" subtype="poem">
                  <lg>
                     <l n="1">Mercuri facunde nepos Atlantis,</l>
                     <l n="2">qui feros cultus hominum recentum</l>
                     <l n="3">voce formasti catus et decorae</l>
                     <l n="4">more palaestrae,</l>
                  </lg>
                  <lg>
                     <l n="5">te canam, magni Iovis et deorum</l>
                     <l n="6">nuntium curvaeque lyrae parentem,</l>
                     <l n="7">callidum, quidquid placuit, iocoso</l>
                     <l n="8">condere furto.</l>
                  </lg>
                  <lg>
                     <l n="9">te, boves olim nisi reddidisses</l>
                     <l n="10">per dolum amotas, puerum minaci</l>
                     <l n="11">voce dum terret, viduus pharetra</l>
                     <l n="12">risit Apollo.</l>
                  </lg>
                  <lg>
                     <l n="13">quin et Atridas duce te superbos</l>
                     <l n="14">Ilio dives Priamus relicto</l>
                     <l n="15">Thessalosque ignis et iniqua Troiae</l>
                     <l n="16">castra fefellit.</l>
                  </lg>
                  <lg>
                     <l n="17">tu pias laetis animas reponis</l>
                     <l n="18">sedibus virgaque levem coerces</l>
                     <l n="19">aurea turbam, superis deorum</l>
                     <l n="20">gratus et imis.</l>
                  </lg>
               </div>
               <div type="textpart" n="11" met="Fifth (Greater) Asclepiadean" subtype="poem">
                  <l n="1">Tu ne quaesieris, scire nefas, quem mihi, quem tibi</l>
                  <l n="2">finem di dederint, Leuconoe, nec Babylonios</l>
                  <l n="3">temptaris numeros. ut melius, quidquid erit, pati.</l>
                  <l n="4">seu pluris hiemes seu tribuit Iuppiter ultimam,</l>
                  <l n="5">quae nunc oppositis debilitat pumicibus mare</l>
                  <l n="6">Tyrrhenum: sapias, vina liques et spatio brevi</l>
                  <l n="7">spem longam reseces. dum loquimur, fugerit invida</l>
                  <l n="8">aetas: carpe diem quam minimum credula postero.</l>
               </div>
               <div type="textpart" n="12" met="Sapphic Strophe" subtype="poem">
                  <lg>
                     <l n="1">Quem virum aut heroa lyra vel acri</l>
                     <l n="2">tibia sumis celebrare, Clio?</l>
                     <l n="3">quem deum? cuius recinet iocosa</l>
                     <l n="4">nomen imago</l>
                  </lg>
                  <lg>
                     <l n="5">aut in umbrosis Heliconis oris</l>
                     <l n="6">aut super Pindo gelidove in Haemo?</l>
                     <l n="7">unde vocalem temere insecutae</l>
                     <l n="8">Orphea silvae,</l>
                  </lg>
                  <lg>
                     <l n="9">arte materna rapidos morantem</l>
                     <l n="10">fluminum lapsus celeresque ventos,</l>
                     <l n="11">blandum et auritas fidibus canoris</l>
                     <l n="12">ducere quercus.</l>
                  </lg>
                  <lg>
                     <l n="13">quid prius dicam solitis parentis</l>
                     <l n="14">laudibus, qui res hominum ac deorum,</l>
                     <l n="15">qui mare ac terras variisque mundum</l>
                     <l n="16">temperat horis?</l>
                  </lg>
                  <lg>
                     <l n="17">unde nil maius generatur ipso</l>
                     <l n="18">nec viget quidquam simile aut secundum.</l>
                     <l n="19">proximos illi tamen occupavit</l>
                     <l n="20">Pallas honores</l>
                  </lg>
                  <lg>
                     <l n="21">proeliis audax. neque te silebo,</l>
                     <l n="22">Liber et saevis inimica virgo</l>
                     <l n="23">beluis, nec te, metuende certa</l>
                     <l n="24">Phoebe sagitta.</l>
                  </lg>
                  <lg>
                     <l n="25">dicam et Alciden puerosque Ledae,</l>
                     <l n="26">hunc equis, illum superare pugnis</l>
                     <l n="27">nobilem; quorum simul alba nautis</l>
                     <l n="28">stella refulsit,</l>
                  </lg>
                  <lg>
                     <l n="29">defluit saxis agitatus umor,</l>
                     <l n="30">concidunt venti fugiuntque nubes</l>
                     <l n="31">et minax, quia sic voluere, ponto</l>
                     <l n="32">unda recumbit.</l>
                  </lg>
                  <lg>
                     <l n="33">Romulum post hos prius an quietum</l>
                     <l n="34">Pompili regnum memorem, an superbos</l>
                     <l n="35">Tarquini fascis, dubito, an Catonis</l>
                     <l n="36">nobile letum:</l>
                  </lg>
                  <lg>
                     <l n="37">Regulum et Scauros animaeque magnae</l>
                     <l n="38">prodigum Paulum superante Poeno</l>
                     <l n="39">gratus insigni referam camena</l>
                     <l n="40">Fabriciumque.</l>
                  </lg>
                  <lg>
                     <l n="41">hunc et incomptis Curium capillis</l>
                     <l n="42">utilem bello tulit et Camillum</l>
                     <l n="43">saeva paupertas et avitus apto</l>
                     <l n="44">cum lare fundus.</l>
                  </lg>
                  <lg>
                     <l n="45">crescit occulto velut arbor aevo</l>
                     <l n="46">fama Marcelli; micat inter omnis</l>
                     <l n="47">Iulium sidus velut inter ignis</l>
                     <l n="48">luna minores.</l>
                  </lg>
                  <lg>
                     <l n="49">gentis humanae pater atque custos,</l>
                     <l n="50">orte Saturno, tibi cura magni</l>
                     <l n="51">Caesaris fatis data: tu secundo</l>
                     <l n="52">Caesare regnes.</l>
                  </lg>
                  <lg>
                     <l n="53">ille seu Parthos Latio imminentis</l>
                     <l n="54">egerit iusto domitos triumpho</l>
                     <l n="55">sive subiectos Orientis orae</l>
                     <l n="56">Seras et Indos,</l>
                  </lg>
                  <lg>
                     <l n="57">te minor latum reget aequos orbem:</l>
                     <l n="58">tu gravi curru quaties Olympum,</l>
                     <l n="59">tu parum castis inimica mittes</l>
                     <l n="60">fulmina lucis.</l>
                  </lg>
               </div>
               <div type="textpart" n="13" met="Second Asclepiadean" subtype="poem">
                  <l n="1">Cum tu, Lydia, Telephi</l>
                  <l n="2">cervicem roseam, cerea Telephi</l>
                  <l n="3">laudas bracchia, vae, meum</l>
                  <l n="4">fervens difficili bile tumet iecur.</l>
                  <l n="5">tum nec mens mihi nec color</l>
                  <l n="6">certa sede manet, umor et in genas</l>
                  <l n="7">furtim labitur arguens,</l>
                  <l n="8">quam lentis penitus macerer ignibus.</l>
                  <l n="9">uror, seu tibi candidos</l>
                  <l n="10">turparunt umeros inmodicae mero</l>
                  <l n="11">rixae sive puer furens</l>
                  <l n="12">inpressit memorem dente labris notam.</l>
                  <l n="13">non, si me satis audias,</l>
                  <l n="14">speres perpetuum dulcia barbare</l>
                  <l n="15">laedentem oscula, quae Venus</l>
                  <l n="16">quinta parte sui nectaris imbuit.</l>
                  <l n="17">felices ter et amplius</l>
                  <l n="18">quos inrupta tenet copula nec malis</l>
                  <l n="19">divolsus querimoniis</l>
                  <l n="20">suprema citius solvet amor die.</l>
               </div>
               <div type="textpart" n="14" met="Fourth Asclepiadean" subtype="poem">
                  <lg>
                     <l n="1">O navis, referent in mare te novi</l>
                     <l n="2">fluctus. o quid agis? fortiter occupa</l>
                     <l n="3">portum. nonne vides, ut</l>
                     <l n="4">nudum remigio latus</l>
                  </lg>
                  <lg>
                     <l n="5">et malus celeri saucius Africo</l>
                     <l n="6">antemnaeque gemant ac sine funibus</l>
                     <l n="7">vix durare carinae</l>
                     <l n="8">possint imperiosius</l>
                  </lg>
                  <lg>
                     <l n="9">aequor? non tibi sunt integra lintea,</l>
                     <l n="10">non di, quos iterum pressa voces malo.</l>
                     <l n="11">quamvis Pontica pinus,</l>
                     <l n="12">silvae filia nobilis,</l>
                  </lg>
                  <lg>
                     <l n="13">iactes et genus et nomen inutile:</l>
                     <l n="14">nil pictis timidus navita puppibus</l>
                     <l n="15">fidit. tu, nisi ventis</l>
                     <l n="16">debes ludibrium, cave.</l>
                  </lg>
                  <lg>
                     <l n="17">nuper sollicitum quae mihi taedium,</l>
                     <l n="18">nunc desiderium curaque non levis,</l>
                     <l n="19">interfusa nitentis</l>
                     <l n="20">vites aequora Cycladas.</l>
                  </lg>
               </div>
               <div type="textpart" n="15" met="Third Asclepiadean" subtype="poem">
                  <lg>
                     <l n="1">Pastor cum traheret per freta navibus</l>
                     <l n="2">Idaeis Helenen perfidus hospitam,</l>
                     <l n="3">ingrato celeres obruit otio</l>
                     <l n="4">ventos ut caneret fera</l>
                  </lg>
                  <lg>
                     <l n="5">Nereus fata. “mala ducis avi domum</l>
                     <l n="6">quam multo repetet Graecia milite</l>
                     <l n="7">coniurata tuas rumpere nuptias</l>
                     <l n="8">et regnum Priami vetus.</l>
                  </lg>
                  <lg>
                     <l n="9">heu heu, quantus equis, quantus adest viris</l>
                     <l n="10">sudor, quanta moves funera Dardanae</l>
                     <l n="11">genti. iam galeam Pallas et aegida</l>
                     <l n="12">currusque et rabiem parat.</l>
                  </lg>
                  <lg>
                     <l n="13">nequiquam Veneris praesidio ferox</l>
                     <l n="14">pectes caesariem grataque feminis</l>
                     <l n="15">inbelli cithara carmina divides;</l>
                     <l n="16">nequiquam thalamo gravis</l>
                  </lg>
                  <lg>
                     <l n="17">hastas et calami spicula Cnosii</l>
                     <l n="18">vitabis strepitumque et celerem sequi</l>
                     <l n="19">Aiacem: tamen, heu serus, adulteros</l>
                     <l n="20">crines pulvere collines.</l>
                  </lg>
                  <lg>
                     <l n="21">non Laertiaden, exitium tuae</l>
                     <l n="22">genti, non Pylium Nestora respicis?</l>
                     <l n="23">urgent inpavidi te Salaminius</l>
                     <l n="24">Teucer, te Sthenelus, sciens</l>
                  </lg>
                  <lg>
                     <l n="25">pugnae sive opus est imperitare equis,</l>
                     <l n="26">non auriga piger. Merionen quoque</l>
                     <l n="27">nosces. ecce furit, te reperire atrox,</l>
                     <l n="28">Tydides melior patre:</l>
                  </lg>
                  <lg>
                     <l n="29">quem tu, cervus uti vallis in altera</l>
                     <l n="30">visum parte lupum graminis inmemor,</l>
                     <l n="31">sublimi fugies mollis anhelitu,</l>
                     <l n="32">non hoc pollicitus tuae.</l>
                  </lg>
                  <lg>
                     <l n="33">iracunda diem proferet Ilio</l>
                     <l n="34">matronisque Phrygum classis Achillei;</l>
                     <l n="35">post certas hiemes uret Achaicus</l>
                     <l n="36">ignis Iliacas domos.</l>
                  </lg>
               </div>
               <div type="textpart" n="16" met="Alcaic Strophe" subtype="poem">
                  <lg>
                     <l n="1">O matre pulcra filia pulchrior,</l>
                     <l n="2">quem criminosis cumque voles modum</l>
                     <l n="3">pones iambis, sive flamma</l>
                     <l n="4">sive mari libet Hadriano.</l>
                  </lg>
                  <lg>
                     <l n="5">non Dindymene, non adytis quatit</l>
                     <l n="6">mentem sacerdotum incola Pythius,</l>
                     <l n="7">non Liber aeque, non acuta</l>
                     <l n="8">sic geminant Corybantes aera,</l>
                  </lg>
                  <lg>
                     <l n="9">tristes ut irae, quas neque Noricus</l>
                     <l n="10">deterret ensis nec mare naufragum</l>
                     <l n="11">nec saevos ignis nec tremendo</l>
                     <l n="12">Iuppiter ipse ruens tumultu.</l>
                  </lg>
                  <lg>
                     <l n="13">fertur Prometheus addere principi</l>
                     <l n="14">limo coactus particulam undique</l>
                     <l n="15">desectam et insani leonis</l>
                     <l n="16">vim stomacho adposuisse nostro.</l>
                  </lg>
                  <lg>
                     <l n="17">irae Thyesten exitio gravi</l>
                     <l n="18">stravere et altis urbibus ultimae</l>
                     <l n="19">stetere causae, cur perirent</l>
                     <l n="20">funditus inprimeretque muris</l>
                  </lg>
                  <lg>
                     <l n="21">hostile aratrum exercitus insolens.</l>
                     <l n="22">conpesce mentem: me quoque pectoris</l>
                     <l n="23">temptavit in dulci iuventa</l>
                     <l n="24">fervor et in celeres iambos</l>
                  </lg>
                  <lg>
                     <l n="25">misit furentem. nunc ego mitibus</l>
                     <l n="26">mutare quaero tristia, dum mihi</l>
                     <l n="27">fias recantatis amica</l>
                     <l n="28">opprobriis animumque reddas.</l>
                  </lg>
               </div>
               <div type="textpart" n="17" met="Alcaic Strophe" subtype="poem">
                  <lg>
                     <l n="1">Velox amoenum saepe Lucretilem</l>
                     <l n="2">mutat Lycaeo Faunus et igneam</l>
                     <l n="3">defendit aestatem capellis</l>
                     <l n="4">usque meis pluviosque ventos.</l>
                  </lg>
                  <lg>
                     <l n="5">inpune tutum per nemus arbutos</l>
                     <l n="6">quaerunt latentis et thyma deviae</l>
                     <l n="7">olentis uxores mariti</l>
                     <l n="8">nec viridis metuunt colubras</l>
                  </lg>
                  <lg>
                     <l n="9">nec Martialis haediliae lupos,</l>
                     <l n="10">utcumque dulci, Tyndari, fistula</l>
                     <l n="11">valles et Usticae cubantis</l>
                     <l n="12">levia personuere saxa.</l>
                  </lg>
                  <lg>
                     <l n="13">di me tuentur, dis pietas mea</l>
                     <l n="14">et musa cordi est. hic tibi copia</l>
                     <l n="15">manabit ad plenum benigno</l>
                     <l n="16">ruris honorum opulenta cornu.</l>
                  </lg>
                  <lg>
                     <l n="17">hic in reducta valle Caniculae</l>
                     <l n="18">vitabis aestus et fide Teia</l>
                     <l n="19">dices laborantis in uno</l>
                     <l n="20">Penelopen vitreamque Circen;</l>
                  </lg>
                  <lg>
                     <l n="21">hic innocentis pocula Lesbii</l>
                     <l n="22">duces sub umbra nec Semeleius</l>
                     <l n="23">cum Marte confundet Thyoneus</l>
                     <l n="24">proelia nec metues protervum</l>
                  </lg>
                  <lg>
                     <l n="25">suspecta Cyrum, ne male dispari</l>
                     <l n="26">incontinentis iniciat manus</l>
                     <l n="27">et scindat haerentem coronam</l>
                     <l n="28">crinibus inmeritamque vestem.</l>
                  </lg>
               </div>
               <div type="textpart" n="18" met="Fifth (Greater) Asclepiadean" subtype="poem">
                  <l n="1">Nullam, Vare, sacra vite prius severis arborem</l>
                  <l n="2">circa mite solum Tiburis et moenia Catili;</l>
                  <l n="3">siccis omnia nam dura deus proposuit neque</l>
                  <l n="4">mordaces aliter diffugiunt sollicitudines.</l>
                  <l n="5">quis post vina gravem militiam aut pauperiem crepat?</l>
                  <l n="6">quis non te potius, Bacche pater, teque, decens Venus?</l>
                  <l n="7">ac ne quis modici transiliat munera Liberi,</l>
                  <l n="8">Centaurea monet cum Lapithis rixa super mero</l>
                  <l n="9">debellata, monet Sithoniis non levis Euhius,</l>
                  <l n="10">cum fas atque nefas exiguo fine libidinum</l>
                  <l n="11">discernunt avidi. non ego te, candide Bassareu,</l>
                  <l n="12">invitum quatiam nec variis obsita frondibus</l>
                  <l n="13">sub divum rapiam. saeva tene cum Berecyntio</l>
                  <l n="14">cornu tympana, quae subsequitur caecus amor sui</l>
                  <l n="15">et tollens vacuum plus nimio gloria verticem</l>
                  <l n="16">arcanique fides prodiga, perlucidior vitro.</l>
               </div>
               <div type="textpart" n="19" met="Second Asclepiadean" subtype="poem">
                  <l n="1">Mater saeva Cupidinum</l>
                  <l n="2">Thebanaeque iubet me Semelae puer</l>
                  <l n="3">et lasciva Licentia</l>
                  <l n="4">finitis animum reddere amoribus.</l>
                  <l n="5">urit me Glycerae nitor</l>
                  <l n="6">splendentis Pario marmore purius,</l>
                  <l n="7">urit grata protervitas</l>
                  <l n="8">et voltus nimium lubricus adspici.</l>
                  <l n="9">in me tota ruens Venus</l>
                  <l n="10">Cyprum deseruit nec patitur Scythas</l>
                  <l n="11">et versis animosum equis</l>
                  <l n="12">Parthum dicere nec quae nihil attinent.</l>
                  <l n="13">hic vivum mihi caespitem, hic</l>
                  <l n="14">verbenas, pueri, ponite turaque</l>
                  <l n="15">bimi cum patera meri:</l>
                  <l n="16">mactata veniet lenior hostia.</l>
               </div>
               <div type="textpart" n="20" met="Sapphic Strophe" subtype="poem">
                  <lg>
                     <l n="1">Vile potabis modicis Sabinum</l>
                     <l n="2">cantharis, Graeca quod ego ipse testa</l>
                     <l n="3">conditum levi, datus in theatro</l>
                     <l n="4">cum tibi plausus,</l>
                  </lg>
                  <lg>
                     <l n="5">clare Maecenas eques, ut paterni</l>
                     <l n="6">fluminis ripae simul et iocosa</l>
                     <l n="7">redderet laudes tibi Vaticani</l>
                     <l n="8">montis imago.</l>
                  </lg>
                  <lg>
                     <l n="9">Caecubum et prelo domitam Caleno</l>
                     <l n="10">tu bibes uvam: mea nec Falernae</l>
                     <l n="11">temperant vites neque Formiani</l>
                     <l n="12">pocula colles.</l>
                  </lg>
               </div>
               <div type="textpart" n="21" met="Fourth Asclepiadean" subtype="poem">
                  <lg>
                     <l n="1">Dianam tenerae dicite virgines,</l>
                     <l n="2">intonsum pueri dicite Cynthium</l>
                     <l n="3">Latonamque supremo</l>
                     <l n="4">dilectam penitus Iovi.</l>
                  </lg>
                  <lg>
                     <l n="5">vos laetam fluviis et nemorum coma</l>
                     <l n="6">quaecumque aut gelido prominet Algido</l>
                     <l n="7">nigris aut Erymanthi</l>
                     <l n="8">silvis aut viridis Cragi;</l>
                  </lg>
                  <lg>
                     <l n="9">vos Tempe totidem tollite laudibus</l>
                     <l n="10">natalemque, mares, Delon Apollinis</l>
                     <l n="11">insignemque pharetra</l>
                     <l n="12">fraternaque umerum lyra.</l>
                  </lg>
                  <lg>
                     <l n="13">hic bellum lacrimosum, hic miseram famem</l>
                     <l n="14">pestemque a populo et principe Caesare in</l>
                     <l n="15">Persas atque Britannos</l>
                     <l n="16">vestra motus aget prece.</l>
                  </lg>
               </div>
               <div type="textpart" n="22" met="Sapphic Strophe" subtype="poem">
                  <lg>
                     <l n="1">Integer vitae scelerisque purus</l>
                     <l n="2">non eget Mauris iaculis neque arcu</l>
                     <l n="3">nec venenatis gravida sagittis,</l>
                     <l n="4">Fusce, pharetra,</l>
                  </lg>
                  <lg>
                     <l n="5">sive per Syrtis iter aestuosas</l>
                     <l n="6">sive facturus per inhospitalem</l>
                     <l n="7">Caucasum vel quae loca fabulosus</l>
                     <l n="8">lambit Hydaspes.</l>
                  </lg>
                  <lg>
                     <l n="9">namque me silva lupus in Sabina,</l>
                     <l n="10">dum meam canto Lalagen et ultra</l>
                     <l n="11">terminum curis vagor expeditis,</l>
                     <l n="12">fugit inermem;</l>
                  </lg>
                  <lg>
                     <l n="13">quale portentum neque militaris</l>
                     <l n="14">Daunias latis alit aesculetis</l>
                     <l n="15">nec Iubae tellus generat, leonum</l>
                     <l n="16">arida nutrix.</l>
                  </lg>
                  <lg>
                     <l n="17">pone me pigris ubi nulla campis</l>
                     <l n="18">arbor aestiva recreatur aura,</l>
                     <l n="19">quod latus mundi nebulae malusque</l>
                     <l n="20">Iuppiter urget;</l>
                  </lg>
                  <lg>
                     <l n="21">pone sub curru nimium propinqui</l>
                     <l n="22">solis in terra domibus negata:</l>
                     <l n="23">dulce ridentem Lalagen amabo,</l>
                     <l n="24">dulce loquentem.</l>
                  </lg>
               </div>
               <div type="textpart" n="23" met="Fourth Asclepiadean" subtype="poem">
                  <lg>
                     <l n="1">Vitas hinnuleo me similis, Chloe,</l>
                     <l n="2">quaerenti pavidam montibus aviis</l>
                     <l n="3">matrem non sine vano</l>
                     <l n="4">aurarum et siluae metu.</l>
                  </lg>
                  <lg>
                     <l n="5">nam seu mobilibus veris inhorruit</l>
                     <l n="6">adventus foliis seu virides rubum</l>
                     <l n="7">dimovere lacertae,</l>
                     <l n="8">et corde et genibus tremit.</l>
                  </lg>
                  <lg>
                     <l n="9">atqui non ego te tigris ut aspera</l>
                     <l n="10">Gaetulusve leo frangere persequor:</l>
                     <l n="11">tandem desine matrem</l>
                     <l n="12">tempestiva sequi viro.</l>
                  </lg>
               </div>
               <div type="textpart" n="24" met="Third Asclepiadean" subtype="poem">
                  <lg>
                     <l n="1">Quis desiderio sit pudor aut modus</l>
                     <l n="2">tam cari capitis? praecipe lugubris</l>
                     <l n="3">cantus, Melpomene, cui liquidam pater</l>
                     <l n="4">vocem cum cithara dedit.</l>
                  </lg>
                  <lg>
                     <l n="5">ergo Quintilium perpetuus sopor</l>
                     <l n="6">urget? cui Pudor et Iustitiae soror</l>
                     <l n="7">incorrupta Fides nudaque Veritas</l>
                     <l n="8">quando ullum inveniet parem?</l>
                  </lg>
                  <lg>
                     <l n="9">multis ille bonis flebilis occidit,</l>
                     <l n="10">nulli flebilior quam tibi, Vergili.</l>
                     <l n="11">tu, frustra pius, heu non ita creditum</l>
                     <l n="12">poscis Quintilium deos.</l>
                  </lg>
                  <lg>
                     <l n="13">quid? si Threicio blandius Orpheo</l>
                     <l n="14">auditam moderere arboribus fidem,</l>
                     <l n="15">num vanae redeat sanguis imagini,</l>
                     <l n="16">quam virga semel horrida</l>
                  </lg>
                  <lg>
                     <l n="17">non lenis precibus fata recludere</l>
                     <l n="18">nigro conpulerit Mercurius gregi?</l>
                     <l n="19">durum: sed levius fit patientia</l>
                     <l n="20">quidquid corrigere est nefas.</l>
                  </lg>
               </div>
               <div type="textpart" n="25" met="Sapphic Strophe" subtype="poem">
                  <lg>
                     <l n="1">Parcius iunctas quatiunt fenestras</l>
                     <l n="2">iactibus crebris iuvenes protervi</l>
                     <l n="3">nec tibi somnos adimunt amatque</l>
                     <l n="4">ianua limen,</l>
                  </lg>
                  <lg>
                     <l n="5">quae prius multum facilis movebat</l>
                     <l n="6">cardines. audis minus et minus iam:</l>
                     <l n="7">“me tuo longas pereunte noctes,</l>
                     <l n="8">Lydia, dormis?”</l>
                  </lg>
                  <lg>
                     <l n="9">invicem moechos anus arrogantis</l>
                     <l n="10">flebis in solo levis angiportu</l>
                     <l n="11">Thracio bacchante magis sub inter-</l>
                     <l n="12">lunia vento,</l>
                  </lg>
                  <lg>
                     <l n="13">cum tibi flagrans amor et libido,</l>
                     <l n="14">quae solet matres furiare equorum,</l>
                     <l n="15">saeviet circa iecur ulcerosum</l>
                     <l n="16">non sine questu,</l>
                  </lg>
                  <lg>
                     <l n="17">laeta quod pubes hedera virenti</l>
                     <l n="18">gaudeat pulla magis atque myrto,</l>
                     <l n="19">aridas frondes hiemis sodali</l>
                     <l n="20">dedicet Euro.</l>
                  </lg>
               </div>
               <div type="textpart" n="26" met="Alcaic Strophe" subtype="poem">
                  <lg>
                     <l n="1">Musis amicus tristitiam et metus</l>
                     <l n="2">tradam protervis in mare Creticum</l>
                     <l n="3">portare ventis, quis sub Arcto</l>
                     <l n="4">rex gelidae metuatur orae,</l>
                  </lg>
                  <lg>
                     <l n="5">quid Tiridaten terreat, unice</l>
                     <l n="6">securus. o quae fontibus integris</l>
                     <l n="7">gaudes, apricos necte flores,</l>
                     <l n="8">necte meo Lamiae coronam,</l>
                  </lg>
                  <lg>
                     <l n="9">Piplei dulcis. nil sine te mei</l>
                     <l n="10">prosunt honores: hunc fidibus novis,</l>
                     <l n="11">hunc Lesbio sacrare plectro</l>
                     <l n="12">teque tuasque decet sorores.</l>
                  </lg>
               </div>
               <div type="textpart" n="27" met="Alcaic Strophe" subtype="poem">
                  <lg>
                     <l n="1">Natis in usum laetitiae scyphis</l>
                     <l n="2">pugnare Thracum est: tollite barbarum</l>
                     <l n="3">morem verecundumque Bacchum</l>
                     <l n="4">sanguineis prohibete rixis.</l>
                  </lg>
                  <lg>
                     <l n="5">vino et lucernis Medus acinaces</l>
                     <l n="6">immane quantum discrepat: inpium</l>
                     <l n="7">lenite clamorem sodales</l>
                     <l n="8">et cubito remanete presso.</l>
                  </lg>
                  <lg>
                     <l n="9">voltis severi me quoque sumere</l>
                     <l n="10">partem Falerni? dicat Opuntiae</l>
                     <l n="11">frater Megillae, quo beatus</l>
                     <l n="12">volnere, qua pereat sagitta.</l>
                  </lg>
                  <lg>
                     <l n="13">cessat voluntas? non alia bibam</l>
                     <l n="14">mercede. quae te cumque domat Venus,</l>
                     <l n="15">non erubescendis adurit</l>
                     <l n="16">ignibus ingenuoque semper</l>
                  </lg>
                  <lg>
                     <l n="17">amore peccas. quidquid habes, age,</l>
                     <l n="18">depone tutis auribus. a miser,</l>
                     <l n="19">quanta laborabas Charybdi,</l>
                     <l n="20">digne puer meliore flamma.</l>
                  </lg>
                  <lg>
                     <l n="21">quae saga, quis te solvere Thessalis</l>
                     <l n="22">magus venenis, quis poterit deus?</l>
                     <l n="23">vix inligatum te triformi</l>
                     <l n="24">Pegasus expediet Chimaera.</l>
                  </lg>
               </div>
               <div type="textpart" n="28" met="Alcaic Strophe" subtype="poem">
                  <l n="1">Te maris et terrae numeroque carentis harenae</l>
                  <l n="2">mensorem cohibent, Archyta,</l>
                  <l n="3">pulveris exigui prope litus parva Matinum</l>
                  <l n="4">munera nec quicquam tibi prodest</l>
                  <l n="5">aerias temptasse domos animoque rotundum</l>
                  <l n="6">percurrisse polum morituro.</l>
                  <l n="7">occidit et Pelopis genitor, conviva deorum,</l>
                  <l n="8">Tithonusque remotus in auras</l>
                  <l n="9">et Iovis arcanis Minos admissus habentque</l>
                  <l n="10">Tartara Panthoiden iterum Orco</l>
                  <l n="11">demissum, quamvis clipeo Troiana refixo</l>
                  <l n="12">tempora testatus nihil ultra</l>
                  <l n="13">nervos atque cutem morti concesserat atrae,</l>
                  <l n="14">iudice te non sordidus auctor</l>
                  <l n="15">naturae verique. sed omnis una manet nox</l>
                  <l n="16">et calcanda semel via leti.</l>
                  <l n="17">dant alios Furiae torvo spectacula Marti,</l>
                  <l n="18">exitio est avidum mare nautis;</l>
                  <l n="19">mixta senum ac iuvenum densentur funera, nullum</l>
                  <l n="20">saeva caput Proserpina fugit:</l>
                  <l n="21">me quoque devexi rapidus comes Orionis</l>
                  <l n="22">Illyricis Notus obruit undis.</l>
                  <l n="23">at tu, nauta, vagae ne parce malignus harenae</l>
                  <l n="24">ossibus et capiti inhumato</l>
                  <l n="25">particulam dare: sic quodcumque minabitur Eurus</l>
                  <l n="26">fluctibus Hesperiis Venusinae</l>
                  <l n="27">plectantur silvae te sospite multaque merces</l>
                  <l n="28">unde potest tibi defluat aequo</l>
                  <l n="29">ab Iove Neptunoque sacri custode Tarenti.</l>
                  <l n="30">neglegis inmeritis nocituram</l>
                  <l n="31">postmodo te natis fraudem conmittere? fors et</l>
                  <l n="32">debita iura vicesque superbae</l>
                  <l n="33">te maneant ipsum: precibus non linquar inultis</l>
                  <l n="34">teque piacula nulla resolvent.</l>
                  <l n="35">quamquam festinas, non est mora longa; licebit</l>
                  <l n="36">iniecto ter pulvere curras.</l>
               </div>
               <div type="textpart" n="29" met="Alcaic Strophe" subtype="poem">
                  <lg>
                     <l n="1">Icci, beatis nunc Arabum invides</l>
                     <l n="2">gazis et acrem militiam paras</l>
                     <l n="3">non ante devictis Sabaeae</l>
                     <l n="4">regibus horribilique Medo</l>
                  </lg>
                  <lg>
                     <l n="5">nectis catenas? quae tibi virginum</l>
                     <l n="6">sponso necato barbara serviet,</l>
                     <l n="7">puer quis ex aula capillis</l>
                     <l n="8">ad cyathum statuetur unctis</l>
                  </lg>
                  <lg>
                     <l n="9">doctus sagittas tendere Sericas</l>
                     <l n="10">arcu paterno? quis neget arduis</l>
                     <l n="11">pronos relabi posse rivos</l>
                     <l n="12">montibus et Tiberim reverti,</l>
                  </lg>
                  <lg>
                     <l n="13">cum tu coemptos undique nobilis</l>
                     <l n="14">libros Panaeti Socraticam et domum</l>
                     <l n="15">mutare loricis Hiberis,</l>
                     <l n="16">pollicitus meliora, tendis?</l>
                  </lg>
               </div>
               <div type="textpart" n="30" met="Sapphic Strophe" subtype="poem">
                  <lg>
                     <l n="1">O Venus regina Cnidi Paphique,</l>
                     <l n="2">sperne dilectam Cypron et vocantis</l>
                     <l n="3">ture te multo Glycerae decoram</l>
                     <l n="4">transfer in aedem.</l>
                  </lg>
                  <lg>
                     <l n="5">fervidus tecum puer et solutis</l>
                     <l n="6">Gratiae zonis properentque Nymphae</l>
                     <l n="7">et parum comis sine te Iuventas</l>
                     <l n="8">Mercuriusque.</l>
                  </lg>
               </div>
               <div type="textpart" n="31" met="Alcaic Strophe" subtype="poem">
                  <lg>
                     <l n="1">Quid dedicatum poscit Apollinem</l>
                     <l n="2">vates? quid orat de patera novum</l>
                     <l n="3">fundens liquorem? non opimae</l>
                     <l n="4">Sardiniae segetes feracis,</l>
                  </lg>
                  <lg>
                     <l n="5">non aestuosae grata Calabriae</l>
                     <l n="6">armenta, non aurum aut ebur Indicum,</l>
                     <l n="7">non rura, quae Liris quieta</l>
                     <l n="8">mordet aqua taciturnus amnis.</l>
                  </lg>
                  <lg>
                     <l n="9">premant Calenam falce quibus dedit</l>
                     <l n="10">fortuna vitem, dives ut aureis</l>
                     <l n="11">mercator exsiccet culillis</l>
                     <l n="12">vina Syra reparata merce,</l>
                  </lg>
                  <lg>
                     <l n="13">dis carus ipsis, quippe ter et quater</l>
                     <l n="14">anno revisens aequor Atlanticum</l>
                     <l n="15">inpune. me pascunt olivae,</l>
                     <l n="16">me cichorea levesque malvae.</l>
                  </lg>
                  <lg>
                     <l n="17">frui paratis et valido mihi,</l>
                     <l n="18">Latoe, dones et precor integra</l>
                     <l n="19">cum mente nec turpem senectam</l>
                     <l n="20">degere nec cithara carentem.</l>
                  </lg>
               </div>
               <div type="textpart" n="32" met="Sapphic Strophe" subtype="poem">
                  <lg>
                     <l n="1">Poscimur. si quid vacui sub umbra</l>
                     <l n="2">lusimus tecum, quod et hunc in annum</l>
                     <l n="3">vivat et pluris, age dic Latinum,</l>
                     <l n="4">barbite, carmen,</l>
                  </lg>
                  <lg>
                     <l n="5">Lesbio primum modulate civi,</l>
                     <l n="6">qui ferox bello tamen, inter arma</l>
                     <l n="7">sive iactatam religarat udo</l>
                     <l n="8">litore navim,</l>
                  </lg>
                  <lg>
                     <l n="9">Liberum et Musas Veneremque et illi</l>
                     <l n="10">semper haerentem puerum canebat</l>
                     <l n="11">et Lycum nigris oculis nigroque</l>
                     <l n="12">crine decorum.</l>
                  </lg>
                  <lg>
                     <l n="13">o decus Phoebi et dapibus supremi</l>
                     <l n="14">grata testudo Iovis, o laborum</l>
                     <l n="15">dulce lenimen, mihi cumque salve</l>
                     <l n="16">rite vocanti!</l>
                  </lg>
               </div>
               <div type="textpart" n="33" met="Third Asclepiadean" subtype="poem">
                  <lg>
                     <l n="1">Albi, ne doleas plus nimio memor</l>
                     <l n="2">inmitis Glycerae neu miserabilis</l>
                     <l n="3">decantes elegos, cur tibi iunior</l>
                     <l n="4">laesa praeniteat fide.</l>
                  </lg>
                  <lg>
                     <l n="5">insignem tenui fronte Lycorida</l>
                     <l n="6">Cyri torret amor, Cyrus in asperam</l>
                     <l n="7">declinat Pholoen: sed prius Apulis</l>
                     <l n="8">iungentur capreae lupis</l>
                  </lg>
                  <lg>
                     <l n="9">quam turpi Pholoe peccet adultero.</l>
                     <l n="10">sic visum Veneri, cui placet inpares</l>
                     <l n="11">formas atque animos sub iuga aenea</l>
                     <l n="12">saevo mittere cum ioco.</l>
                  </lg>
                  <lg>
                     <l n="13">ipsum me melior cum peteret Venus,</l>
                     <l n="14">grata detinuit compede Myrtale</l>
                     <l n="15">libertina, fretis acrior Hadriae</l>
                     <l n="16">curvantis Calabros sinus.</l>
                  </lg>
               </div>
               <div type="textpart" n="34" met="Alcaic Strophe" subtype="poem">
                  <lg>
                     <l n="1">Parcus deorum cultor et infrequens,</l>
                     <l n="2">insanientis dum sapientiae</l>
                     <l n="3">consultus erro, nunc retrorsum</l>
                     <l n="4">vela dare atque iterare cursus</l>
                  </lg>
                  <lg>
                     <l n="5">cogor relictos: namque Diespiter,</l>
                     <l n="6">igni corusco nubila dividens</l>
                     <l n="7">plerumque, per purum tonantis</l>
                     <l n="8">egit equos volucremque currum,</l>
                  </lg>
                  <lg>
                     <l n="9">quo bruta tellus et vaga flumina,</l>
                     <l n="10">quo Styx et invisi horrida Taenari</l>
                     <l n="11">sedes Atlanteusque finis</l>
                     <l n="12">concutitur. valet ima summis</l>
                  </lg>
                  <lg>
                     <l n="13">mutare et insignem attenuat deus</l>
                     <l n="14">obscura promens; hinc apicem rapax:</l>
                     <l n="15">Fortuna cum stridore acuto</l>
                     <l n="16">sustulit, hic posuisse gaudet.</l>
                  </lg>
               </div>
               <div type="textpart" n="35" met="Alcaic Strophe" subtype="poem">
                  <lg>
                     <l n="1">O diva, gratum quae regis Antium,</l>
                     <l n="2">praesens vel imo tollere de gradu</l>
                     <l n="3">mortale corpus vel superbos</l>
                     <l n="4">vertere funeribus triumphos:</l>
                  </lg>
                  <lg>
                     <l n="5">te pauper ambit sollicita prece</l>
                     <l n="6">ruris colonus, te dominam aequoris</l>
                     <l n="7">quicumque Bithyna lacessit</l>
                     <l n="8">Carpathium pelagus carina;</l>
                  </lg>
                  <lg>
                     <l n="9">te Dacus asper, te profugi Scythae</l>
                     <l n="10">urbesque gentesque et Latium ferox</l>
                     <l n="11">regumque matres barbarorum et</l>
                     <l n="12">purpurei metuunt tyranni,</l>
                  </lg>
                  <lg>
                     <l n="13">iniurioso ne pede proruas</l>
                     <l n="14">stantem columnam neu populus frequens</l>
                     <l n="15">ad arma, cessantis ad arma</l>
                     <l n="16">concitet imperiumque frangat;</l>
                  </lg>
                  <lg>
                     <l n="17">te semper anteit saeva Necessitas,</l>
                     <l n="18">clavos trabalis et cuneos manu</l>
                     <l n="19">gestans aena nec severus</l>
                     <l n="20">uncus abest liquidumque plumbum;</l>
                  </lg>
                  <lg>
                     <l n="21">te Spes et albo rara Fides colit</l>
                     <l n="22">velata panno nec comitem abnegat,</l>
                     <l n="23">utcumque mutata potentis</l>
                     <l n="24">veste domos inimica linquis,</l>
                  </lg>
                  <lg>
                     <l n="25">at volgus infidum et meretrix retro</l>
                     <l n="26">periura cedit, diffugiunt cadis</l>
                     <l n="27">cum faece siccatis amici,</l>
                     <l n="28">ferre iugum pariter dolosi:</l>
                  </lg>
                  <lg>
                     <l n="29">serves iturum Caesarem in ultimos</l>
                     <l n="30">orbis Britannos et iuvenum recens</l>
                     <l n="31">examen Eois timendum</l>
                     <l n="32">partibus Oceanoque rubro.</l>
                  </lg>
                  <lg>
                     <l n="33">heu heu, cicatricum et sceleris pudet</l>
                     <l n="34">fratrumque. quid nos dura refugimus</l>
                     <l n="35">aetas? quid intactum nefasti</l>
                     <l n="36">liquimus? unde manum iuventus</l>
                  </lg>
                  <lg>
                     <l n="37">metu deorum continuit? quibus</l>
                     <l n="38">pepercit aris? o utinam nova</l>
                     <l n="39">incude diffingas retusum in</l>
                     <l n="40">Massagetas Arabasque ferrum.</l>
                  </lg>
               </div>
               <div type="textpart" n="36" met="Second Asclepiadean" subtype="poem">
                  <l n="1">Et ture et fidibus iuvat</l>
                  <l n="2">placare et vituli sanguine debito</l>
                  <l n="3">custodes Numidae deos,</l>
                  <l n="4">qui nunc Hesperia sospes ab ultima</l>
                  <l n="5">caris multa sodalibus,</l>
                  <l n="6">nulli plura tamen dividet oscula</l>
                  <l n="7">quam dulci Lamiae, memor</l>
                  <l n="8">actae non alio rege puertiae</l>
                  <l n="9">mutataeque simul togae.</l>
                  <l n="10">Cressa ne careat pulcra dies nota</l>
                  <l n="11">neu promptae modus amphorae</l>
                  <l n="12">neu morem in Salium sit requies pedum</l>
                  <l n="13">neu multi Damalis meri</l>
                  <l n="14">Bassum Threicia vincat amystide</l>
                  <l n="15">neu desint epulis rosae</l>
                  <l n="16">neu vivax apium neu breve lilium.</l>
                  <l n="17">omnes in Damalin putris</l>
                  <l n="18">deponent oculos nec Damalis novo</l>
                  <l n="19">divelletur adultero</l>
                  <l n="20">lascivis hederis ambitiosior.</l>
               </div>
               <div type="textpart" n="37" met="Alcaic Strophe" subtype="poem">
                  <lg>
                     <l n="1">Nunc est bibendum, nunc pede libero</l>
                     <l n="2">pulsanda tellus; nunc Saliaribus</l>
                     <l n="3">ornare pulvinar deorum</l>
                     <l n="4">tempus erat dapibus, sodales.</l>
                  </lg>
                  <lg>
                     <l n="5">antehac nefas depromere Caecubum</l>
                     <l n="6">cellis avitis, dum Capitolio</l>
                     <l n="7">regina dementis ruinas,</l>
                     <l n="8">funus et imperio parabat</l>
                  </lg>
                  <lg>
                     <l n="9">contaminato cum grege turpium</l>
                     <l n="10">morbo virorum quidlibet inpotens</l>
                     <l n="11">sperare fortunaque dulci</l>
                     <l n="12">ebria. sed minuit furorem</l>
                  </lg>
                  <lg>
                     <l n="13">vix una sospes navis ab ignibus</l>
                     <l n="14">mentemque lymphatam Mareotico</l>
                     <l n="15">redegit in veros timores</l>
                     <l n="16">Caesar ab Italia volantem</l>
                  </lg>
                  <lg>
                     <l n="17">remis adurgens, accipiter velut</l>
                     <l n="18">mollis columbas aut leporem citus</l>
                     <l n="19">venator in campis nivalis</l>
                     <l n="20">Haemoniae, daret ut catenis</l>
                  </lg>
                  <lg>
                     <l n="21">fatale monstrum. quae generosius</l>
                     <l n="22">perire quaerens nec muliebriter</l>
                     <l n="23">expavit ensem nec latentis</l>
                     <l n="24">classe cita reparavit oras.</l>
                  </lg>
                  <lg>
                     <l n="25">ausa et iacentem visere regiam</l>
                     <l n="26">voltu sereno, fortis et asperas</l>
                     <l n="27">tractare serpentes, ut atrum</l>
                     <l n="28">corpore conbiberet venenum,</l>
                  </lg>
                  <lg>
                     <l n="29">deliberata morte ferocior;</l>
                     <l n="30">saevis Liburnis scilicet invidens</l>
                     <l n="31">privata deduci superbo,</l>
                     <l n="32">non humilis mulier, triumpho.</l>
                  </lg>
               </div>
               <div type="textpart" n="38" met="Sapphic Strophe" subtype="poem">
                  <lg>
                     <l n="1">Persicos odi, puer, adparatus,</l>
                     <l n="2">displicent nexae philyra coronae,</l>
                     <l n="3">mitte sectari, rosa quo locorum</l>
                     <l n="4">sera moretur.</l>
                  </lg>
                  <lg>
                     <l n="5">simplici myrto nihil adlabores</l>
                     <l n="6">sedulus curo: neque te ministrum</l>
                     <l n="7">dedecet myrtus neque me sub arta</l>
                     <l n="8">vite bibentem.</l>
                  </lg>
               </div>
            </div>
            <div type="textpart" n="2" subtype="book">
               <div type="textpart" n="1" met="Alcaic Strophe" subtype="poem">
                  <lg>
                     <l n="1">Motum ex Metello consule civicum</l>
                     <l n="2">bellique causas et vitia et modos</l>
                     <l n="3">ludumque Fortunae gravisque</l>
                     <l n="4">principum amicitias et arma</l>
                  </lg>
                  <lg>
                     <l n="5">nondum expiatis uncta cruoribus,</l>
                     <l n="6">periculosae plenum opus aleae,</l>
                     <l n="7">tractas et incedis per ignis</l>
                     <l n="8">suppositos cineri doloso.</l>
                  </lg>
                  <lg>
                     <l n="9">paulum severae musa tragoediae</l>
                     <l n="10">desit theatris: mox ubi publicas</l>
                     <l n="11">res ordinaris, grande munus</l>
                     <l n="12">Cecropio repetes cothurno,</l>
                  </lg>
                  <lg>
                     <l n="13">insigne maestis praesidium reis</l>
                     <l n="14">et consulenti, Pollio, curiae,</l>
                     <l n="15">cui laurus aeternos honores</l>
                     <l n="16">Delmatico peperit triumpho.</l>
                  </lg>
                  <lg>
                     <l n="17">iam nunc minaci murmure cornuum</l>
                     <l n="18">perstringis auris, iam litui strepunt,</l>
                     <l n="19">iam fulgor armorum fugacis</l>
                     <l n="20">terret equos equitumque voltus.</l>
                  </lg>
                  <lg>
                     <l n="21">audire magnos iam videor duces,</l>
                     <l n="22">non indecoro pulvere sordidos</l>
                     <l n="23">et cuncta terrarum subacta</l>
                     <l n="24">praeter atrocem animum Catonis.</l>
                  </lg>
                  <lg>
                     <l n="25">Iuno et deorum quisquis amicior</l>
                     <l n="26">Afris inulta cesserat inpotens</l>
                     <l n="27">tellure victorum nepotes</l>
                     <l n="28">rettulit inferias Iugurthae.</l>
                  </lg>
                  <lg>
                     <l n="29">quis non Latino sanguine pinguior</l>
                     <l n="30">campus sepulcris inpia proelia</l>
                     <l n="31">testatur auditumque Medis</l>
                     <l n="32">Hesperiae sonitum ruinae?</l>
                  </lg>
                  <lg>
                     <l n="33">qui gurges aut quae flumina lugubris</l>
                     <l n="34">ignara belli? quod mare Dauniae</l>
                     <l n="35">non decoloravere caedes?</l>
                     <l n="36">quae caret ora cruore nostro?</l>
                  </lg>
                  <lg>
                     <l n="37">sed ne relictis, Musa procax, iocis</l>
                     <l n="38">Ceae retractes munera neniae,</l>
                     <l n="39">mecum Dionaeo sub antro</l>
                     <l n="40">quaere modos leviore plectro.</l>
                  </lg>
               </div>
               <div type="textpart" n="2" met="Sapphic Strophe" subtype="poem">
                  <lg>
                     <l n="1">Nullus argento color est avaris</l>
                     <l n="2">abdito terris, inimice lamnae</l>
                     <l n="3">Crispe Sallusti, nisi temperato</l>
                     <l n="4">splendeat usu.</l>
                  </lg>
                  <lg>
                     <l n="5">vivet extento Proculeius aevo,</l>
                     <l n="6">notus in fratres animi paterni:</l>
                     <l n="7">illum aget penna metuente solvi</l>
                     <l n="8">Fama superstes.</l>
                  </lg>
                  <lg>
                     <l n="9">latius regnes avidum domando</l>
                     <l n="10">spiritum quam si Libyam remotis</l>
                     <l n="11">Gadibus iungas et uterque Poenus</l>
                     <l n="12">serviat uni.</l>
                  </lg>
                  <lg>
                     <l n="13">crescit indulgens sibi dirus hydrops</l>
                     <l n="14">nec sitim pellit, nisi causa morbi</l>
                     <l n="15">fugerit venis et aquosus albo</l>
                     <l n="16">corpore languor.</l>
                  </lg>
                  <lg>
                     <l n="17">redditum Cyri solio Phraaten</l>
                     <l n="18">dissidens plebi numero beatorum</l>
                     <l n="19">eximit Virtus populumque falsis</l>
                     <l n="20">dedocet uti</l>
                  </lg>
                  <lg>
                     <l n="21">vocibus, regnum et diadema tutum</l>
                     <l n="22">deferens uni propriamque laurum</l>
                     <l n="23">quisquis ingentis oculo inretorto</l>
                     <l n="24">spectat acervos.</l>
                  </lg>
               </div>
               <div type="textpart" n="3" met="Alcaic Strophe" subtype="poem">
                  <lg>
                     <l n="1">Aequam memento rebus in arduis</l>
                     <l n="2">servare mentem, non secus in bonis</l>
                     <l n="3">ab insolenti temperatam</l>
                     <l n="4">laetitia, moriture Delli,</l>
                  </lg>
                  <lg>
                     <l n="5">seu maestus omni tempore vixeris</l>
                     <l n="6">seu te in remoto gramine per dies</l>
                     <l n="7">festos reclinatum bearis</l>
                     <l n="8">interiore nota Falerni.</l>
                  </lg>
                  <lg>
                     <l n="9">quo pinus ingens albaque populus</l>
                     <l n="10">umbram hospitalem consociare amant</l>
                     <l n="11">ramis? quid obliquo laborat</l>
                     <l n="12">lympha fugax trepidare rivo?</l>
                  </lg>
                  <lg>
                     <l n="13">huc vina et unguenta et nimium brevis</l>
                     <l n="14">flores amoenae ferre iube rosae,</l>
                     <l n="15">dum res et aetas et sororum</l>
                     <l n="16">fila trium patiuntur atra.</l>
                  </lg>
                  <lg>
                     <l n="17">cedes coemptis saltibus et domo</l>
                     <l n="18">villaque, flavos quam Tiberis lavit,</l>
                     <l n="19">cedes et exstructis in altum</l>
                     <l n="20">divitiis potietur heres.</l>
                  </lg>
                  <lg>
                     <l n="21">divesne prisco natus ab Inacho</l>
                     <l n="22">nil interest an pauper et infima</l>
                     <l n="23">de gente sub divo moreris: </l>
                     <l n="24">victima nil miserantis Orci.</l>
                  </lg>
                  <lg>
                     <l n="25">omnes eodem cogimur, omnium</l>
                     <l n="26">versatur urna serius ocius</l>
                     <l n="27">sors exitura et nos in aeternum</l>
                     <l n="28">exilium inpositura cumbae.</l>
                  </lg>
               </div>
               <div type="textpart" n="4" met="Sapphic Strophe" subtype="poem">
                  <lg>
                     <l n="1">Ne sit ancillae tibi amor pudori,</l>
                     <l n="2">Xanthia Phoceu: prius insolentem</l>
                     <l n="3">serva Briseis niveo colore</l>
                     <l n="4">movit Achillem,</l>
                  </lg>
                  <lg>
                     <l n="5">movit Aiacem Telamone natum</l>
                     <l n="6">forma captivae dominum Tecmessae,</l>
                     <l n="7">arsit Atrides medio in triumpho</l>
                     <l n="8">virgine rapta,</l>
                  </lg>
                  <lg>
                     <l n="9">barbarae postquam cecidere turmae</l>
                     <l n="10">Thessalo victore et ademptus Hector</l>
                     <l n="11">tradidit fessis leviora tolli</l>
                     <l n="12">Pergama Grais.</l>
                  </lg>
                  <lg>
                     <l n="13">nescias an te generum beati</l>
                     <l n="14">Phyllidis flavae decorent parentes:</l>
                     <l n="15">regium certe genus, et penatis</l>
                     <l n="16">maeret iniquos.</l>
                  </lg>
                  <lg>
                     <l n="17">crede non illam tibi de scelesta</l>
                     <l n="18">plebe dilectam neque sic fidelem,</l>
                     <l n="19">sic lucro aversam potuisse nasci</l>
                     <l n="20">matre pudenda.</l>
                  </lg>
                  <lg>
                     <l n="21">bracchia et voltum teretesque suras</l>
                     <l n="22">integer laudo: fuge suspicari,</l>
                     <l n="23">cuius octavum trepidavit aetas</l>
                     <l n="24">claudere lustrum.</l>
                  </lg>
               </div>
               <div type="textpart" n="5" met="Alcaic Strophe" subtype="poem">
                  <lg>
                     <l n="1">Nondum subacta ferre iugum valet</l>
                     <l n="2">cervice, nondum munia conparis</l>
                     <l n="3">aequare nec tauri ruentis</l>
                     <l n="4">in venerem tolerare pondus;</l>
                  </lg>
                  <lg>
                     <l n="5">circa virentis est animus tuae</l>
                     <l n="6">campos iuvencae nunc fluviis gravem</l>
                     <l n="7">solantis aestum, nunc in udo</l>
                     <l n="8">ludere cum vitulis salicto</l>
                  </lg>
                  <lg>
                     <l n="9">praegestientis. tolle cupidinem</l>
                     <l n="10">inmitis uvae: iam tibi lividos</l>
                     <l n="11">distinguet autumnus racemos</l>
                     <l n="12">purpureo varius colore.</l>
                  </lg>
                  <lg>
                     <l n="13">iam te sequetur (currit enim ferox</l>
                     <l n="14">aetas et illi quos tibi dempserit</l>
                     <l n="15">adponet annos), iam proterva</l>
                     <l n="16">fronte petet Lalage maritum</l>
                  </lg>
                  <lg>
                     <l n="17">dilecta, quantum non Pholoe fugax,</l>
                     <l n="18">non Chloris albo sic umero nitens</l>
                     <l n="19">ut pura nocturno renidet</l>
                     <l n="20">luna mari, Cnidiusve Gyges,</l>
                  </lg>
                  <lg>
                     <l n="21">quem si puellarum insereres choro,</l>
                     <l n="22">mire sagacis falleret hospites</l>
                     <l n="23">discrimen obscurum solutis</l>
                     <l n="24">crinibus ambiguoque voltu.</l>
                  </lg>
               </div>
               <div type="textpart" n="6" met="Sapphic strophe" subtype="poem">
                  <lg>
                     <l n="1">Septimi, Gadis aditure mecum et</l>
                     <l n="2">Cantabrum indoctum iuga ferre nostra et</l>
                     <l n="3">barbaras Syrtis, ubi Maura semper</l>
                     <l n="4">aestuat unda:</l>
                  </lg>
                  <lg>
                     <l n="5">Tibur Argeo positum colono</l>
                     <l n="6">sit meae sedes utinam senectae,</l>
                     <l n="7">sit modus lasso maris et viarum</l>
                     <l n="8">militiaeque.</l>
                  </lg>
                  <lg>
                     <l n="9">unde si Parcae prohibent iniquae,</l>
                     <l n="10">dulce pellitis ovibus Galaesi</l>
                     <l n="11">flumen et regnata petam Laconi</l>
                     <l n="12">rura Phalantho</l>
                  </lg>
                  <lg>
                     <l n="13">ille terrarum mihi praeter omnis</l>
                     <l n="14">angulus ridet, ubi non Hymetto</l>
                     <l n="15">mella decedunt viridique certat</l>
                     <l n="16">baca Venafro,</l>
                  </lg>
                  <lg>
                     <l n="17">ver ubi longum tepidasque praebet</l>
                     <l n="18">Iuppiter brumas et amicus Aulon</l>
                     <l n="19">fertili Baccho minimum Falernis</l>
                     <l n="20">invidet uvis;</l>
                  </lg>
                  <lg>
                     <l n="21">ille te mecum locus et beatae</l>
                     <l n="22">postulant arces: ibi tu calentem</l>
                     <l n="23">debita sparges lacrima favillam</l>
                     <l n="24">vatis amici.</l>
                  </lg>
               </div>
               <div type="textpart" n="7" met="Alcaic Strophe" subtype="poem">
                  <lg>
                     <l n="1">O saepe mecum tempus in ultimum</l>
                     <l n="2">deducte Bruto militiae duce,</l>
                     <l n="3">quis te redonavit Quiritem</l>
                     <l n="4">dis patriis Italoque caelo,</l>
                  </lg>
                  <lg>
                     <l n="5">Pompei, meorum prime sodalium,</l>
                     <l n="6">cum quo morantem saepe diem mero</l>
                     <l n="7">fregi, coronatus nitentis</l>
                     <l n="8">malobathro Syrio capillos?</l>
                  </lg>
                  <lg>
                     <l n="9">tecum Philippos et celerem fugam</l>
                     <l n="10">sensi relicta non bene parmula,</l>
                     <l n="11">cum fracta virtus, et minaces</l>
                     <l n="12">turpe solum tetigere mento;</l>
                  </lg>
                  <lg>
                     <l n="13">sed me per hostis Mercurius celer</l>
                     <l n="14">denso paventem sustulit aere,</l>
                     <l n="15">te rursus in bellum resorbens</l>
                     <l n="16">unda fretis tulit aestuosis.</l>
                  </lg>
                  <lg>
                     <l n="17">ergo obligatam redde Iovi dapem</l>
                     <l n="18">longaque fessum militia latus</l>
                     <l n="19">depone sub lauru mea nec</l>
                     <l n="20">parce cadis tibi destinatis.</l>
                  </lg>
                  <lg>
                     <l n="21">oblivioso levia Massico</l>
                     <l n="22">ciboria exple, funde capacibus</l>
                     <l n="23">unguenta de conchis. quis udo</l>
                     <l n="24">deproperare apio coronas</l>
                  </lg>
                  <lg>
                     <l n="25">curatve myrto? quem Venus arbitrum</l>
                     <l n="26">dicet bibendi? non ego sanius</l>
                     <l n="27">bacchabor Edonis: recepto</l>
                     <l n="28">dulce mihi furere est amico.</l>
                  </lg>
               </div>
               <div type="textpart" n="8" met="Sapphic Strophe" subtype="poem">
                  <lg>
                     <l n="1">Vlla si iuris tibi peierati</l>
                     <l n="2">poena, Barine, nocuisset umquam,</l>
                     <l n="3">dente si nigro fieres vel uno</l>
                     <l n="4">turpior ungui,</l>
                  </lg>
                  <lg>
                     <l n="5">crederem: sed tu simul obligasti</l>
                     <l n="6">perfidum votis caput, enitescis</l>
                     <l n="7">pulchrior multo iuvenumque prodis</l>
                     <l n="8">publica cura.</l>
                  </lg>
                  <lg>
                     <l n="9">expedit matris cineres opertos</l>
                     <l n="10">fallere et toto taciturna noctis</l>
                     <l n="11">signa cum caelo gelidaque divos</l>
                     <l n="12">morte carentis</l>
                  </lg>
                  <lg>
                     <l n="13">ridet hoc, inquam, Venus ipsa, rident</l>
                     <l n="14">simplices Nymphae, ferus et Cupido</l>
                     <l n="15">semper ardentis acuens sagittas</l>
                     <l n="16">cote cruenta.</l>
                  </lg>
                  <lg>
                     <l n="17">adde quod pubes tibi crescit omnis,</l>
                     <l n="18">servitus crescit nova nec priores</l>
                     <l n="19">inpiae tectum dominae relinquunt,</l>
                     <l n="20">saepe minati.</l>
                  </lg>
                  <lg>
                     <l n="21">te suis matres metuunt iuvencis,</l>
                     <l n="22">te senes parci miseraeque nuper</l>
                     <l n="23">virgines nuptae, tua ne retardet</l>
                     <l n="24">aura maritos.</l>
                  </lg>
               </div>
               <div type="textpart" n="9" met="Alcaic Strophe" subtype="poem">
                  <lg>
                     <l n="1">Non semper imbres nubibus hispidos</l>
                     <l n="2">manant in agros aut mare Caspium</l>
                     <l n="3">vexant inaequales procellae</l>
                     <l n="4">usque nec Armeniis in oris,</l>
                  </lg>
                  <lg>
                     <l n="5">amice Valgi, stat glacies iners</l>
                     <l n="6">mensis per omnis aut Aquilonibus</l>
                     <l n="7">querceta Gargani laborant</l>
                     <l n="8">et foliis viduantur orni:</l>
                  </lg>
                  <lg>
                     <l n="9">tu semper urges flebilibus modis</l>
                     <l n="10">Mysten ademptum nec tibi Vespero</l>
                     <l n="11">surgente decedunt amores</l>
                     <l n="12">nec rapidum fugiente solem.</l>
                  </lg>
                  <lg>
                     <l n="13">at non ter aevo functus amabilem</l>
                     <l n="14">ploravit omnis Antilochum senex</l>
                     <l n="15">annos nec inpubem parentes</l>
                     <l n="16">Troilon aut Phrygiae sorores</l>
                  </lg>
                  <lg>
                     <l n="17">flevere semper. desine mollium</l>
                     <l n="18">tandem querellarum et potius nova</l>
                     <l n="19">cantemus Augusti tropaea</l>
                     <l n="20">Caesaris et rigidum Niphaten</l>
                  </lg>
                  <lg>
                     <l n="21">Medumque flumen gentibus additum</l>
                     <l n="22">victis minores volvere vertices</l>
                     <l n="23">intraque praescriptum Gelonos</l>
                     <l n="24">exiguis equitare campis.</l>
                  </lg>
               </div>
               <div type="textpart" n="10" met="Sapphic Strophe" subtype="poem">
                  <lg>
                     <l n="1">Rectius vives, Licini, neque altum</l>
                     <l n="2">semper urgendo neque, dum procellas</l>
                     <l n="3">cautus horrescis, nimium premendo</l>
                     <l n="4">litus iniquum.</l>
                  </lg>
                  <lg>
                     <l n="5">auream quisquis mediocritatem</l>
                     <l n="6">diligit, tutus caret obsoleti</l>
                     <l n="7">sordibus tecti, caret invidenda</l>
                     <l n="8">sobrius aula.</l>
                  </lg>
                  <lg>
                     <l n="9">saepius ventis agitatur ingens</l>
                     <l n="10">pinus et celsae graviore casu</l>
                     <l n="11">decidunt turres feriuntque summos</l>
                     <l n="12">fulgura montis</l>
                  </lg>
                  <lg>
                     <l n="13">sperat infestis, metuit secundis</l>
                     <l n="14">alteram sortem bene praeparatum</l>
                     <l n="15">pectus. informis hiemes reducit</l>
                     <l n="16">Iuppiter, idem</l>
                  </lg>
                  <lg>
                     <l n="17">submovet. non, si male nunc, et olim</l>
                     <l n="18">sic erit: quondam cithara tacentem</l>
                     <l n="19">suscitat Musam neque semper arcum</l>
                     <l n="20">tendit Apollo.</l>
                  </lg>
                  <lg>
                     <l n="21">rebus angustis animosus atque</l>
                     <l n="22">fortis adpare: sapienter idem</l>
                     <l n="23">contrahes vento nimium secundo</l>
                     <l n="24">turgida vela.</l>
                  </lg>
               </div>
               <div type="textpart" n="11" met="Alcaic Strophe" subtype="poem">
                  <lg>
                     <l n="1">Quid bellicosus Cantaber et Scythes,</l>
                     <l n="2">Hirpine Quinti, cogitet Hadria</l>
                     <l n="3">divisus obiecto, remittas</l>
                     <l n="4">quaerere nec trepides in usum</l>
                  </lg>
                  <lg>
                     <l n="5">poscentis aevi pauca: fugit retro</l>
                     <l n="6">levis iuventas et decor arida</l>
                     <l n="7">pellente lascivos amores</l>
                     <l n="8">canitie facilemque somnum.</l>
                  </lg>
                  <lg>
                     <l n="9">non semper idem floribus est honor</l>
                     <l n="10">vernis neque uno luna rubens nitet</l>
                     <l n="11">voltu: quid aeternis minorem</l>
                     <l n="12">consiliis animum fatigas?</l>
                  </lg>
                  <lg>
                     <l n="13">cur non sub alta vel platano vel hac</l>
                     <l n="14">pinu iacentes sic temere et rosa</l>
                     <l n="15">canos odorati capillos,</l>
                     <l n="16">dum licet, Assyriaque nardo</l>
                  </lg>
                  <lg>
                     <l n="17">potamus uncti? dissipat Euhius</l>
                     <l n="18">curas edacis. quis puer ocius</l>
                     <l n="19">restinguet ardentis Falerni</l>
                     <l n="20">pocula praetereunte lympha?</l>
                  </lg>
                  <lg>
                     <l n="21">quis devium scortum eliciet domo</l>
                     <l n="22">Lyden? eburna, dic age, cum lyra</l>
                     <l n="23">maturet, in comptum Lacaenae</l>
                     <l n="24">more comam religata nodum.</l>
                  </lg>
               </div>
               <div type="textpart" n="12" met="Third Asclepiadean" subtype="poem">
                  <lg>
                     <l n="1">Nolis longa ferae bella Numantiae</l>
                     <l n="2">nec durum Hannibalem nec Siculum mare</l>
                     <l n="3">Poeno purpureum sanguine mollibus</l>
                     <l n="4">aptari citharae modis</l>
                  </lg>
                  <lg>
                     <l n="5">nec saevos Lapithas et nimium mero</l>
                     <l n="6">Hylaeum domitosque Herculea manu</l>
                     <l n="7">Telluris iuvenes, unde periculum</l>
                     <l n="8">fulgens contremuit domus</l>
                  </lg>
                  <lg>
                     <l n="9">Saturni veteris: tuque pedestribus</l>
                     <l n="10">dices historiis proelia Caesaris,</l>
                     <l n="11">Maecenas, melius ductaque per vias</l>
                     <l n="12">regum colla minacium.</l>
                  </lg>
                  <lg>
                     <l n="13">me dulcis dominae Musa Licymniae</l>
                     <l n="14">cantus, me voluit dicere lucidum</l>
                     <l n="15">fulgentis oculos et bene mutuis</l>
                     <l n="16">fidum pectus amoribus;</l>
                  </lg>
                  <lg>
                     <l n="17">quam nec ferre pedem dedecuit choris</l>
                     <l n="18">nec certare ioco nec dare bracchia</l>
                     <l n="19">ludentem nitidis virginibus sacro</l>
                     <l n="20">Dianae celebris die.</l>
                  </lg>
                  <lg>
                     <l n="21">num tu quae tenuit dives Achaemenes</l>
                     <l n="22">aut pinguis Phrygiae Mygdonias opes</l>
                     <l n="23">permutare velis crine Licymniae</l>
                     <l n="24">plenas aut Arabum domos,</l>
                  </lg>
                  <lg>
                     <l n="25">cum flagrantia detorquet ad oscula</l>
                     <l n="26">cervicem aut facili saevitia negat</l>
                     <l n="27">quae poscente magis gaudeat eripi,</l>
                     <l n="28">interdum rapere occupet?</l>
                  </lg>
               </div>
               <div type="textpart" n="13" met="Alcaic Strophe" subtype="poem">
                  <lg>
                     <l n="1">Ille et nefasto te posuit die</l>
                     <l n="2">quicumque primum, et sacrilega manu</l>
                     <l n="3">produxit, arbos, in nepotum</l>
                     <l n="4">perniciem opprobriumque pagi;</l>
                  </lg>
                  <lg>
                     <l n="5">illum et parentis crediderim sui</l>
                     <l n="6">fregisse cervicem et penetralia</l>
                     <l n="7">sparsisse nocturno cruore</l>
                     <l n="8">hospitis; ille venena Colcha</l>
                  </lg>
                  <lg>
                     <l n="9">et quidquid usquam concipitur nefas</l>
                     <l n="10">tractavit, agro qui statuit meo</l>
                     <l n="11">te, triste lignum, te, caducum</l>
                     <l n="12">in domini caput inmerentis</l>
                  </lg>
                  <lg>
                     <l n="13">quid quisque vitet, numquam homini satis</l>
                     <l n="14">cautum est in horas: navita Bosporum</l>
                     <l n="15">Poenus perhorrescit neque ultra</l>
                     <l n="16">caeca timet aliunde fata,</l>
                  </lg>
                  <lg>
                     <l n="17">miles sagittas et celerem fugam</l>
                     <l n="18">Parthi, catenas Parthus et Italum</l>
                     <l n="19">robur; sed inprovisa leti</l>
                     <l n="20">vis rapuit rapietque gentis.</l>
                  </lg>
                  <lg>
                     <l n="21">quam paene furvae regna Proserpinae</l>
                     <l n="22">et iudicantem vidimus Aeacum</l>
                     <l n="23">sedesque discriptas piorum et</l>
                     <l n="24">Aeoliis fidibus querentem</l>
                  </lg>
                  <lg>
                     <l n="25">Sappho puellis de popularibus</l>
                     <l n="26">et te sonantem plenius aureo,</l>
                     <l n="27">Alcaee, plectro dura navis,</l>
                     <l n="28">dura fugae mala, dura belli.</l>
                  </lg>
                  <lg>
                     <l n="29">utrumque sacro digna silentio</l>
                     <l n="30">mirantur umbrae dicere, sed magis</l>
                     <l n="31">pugnas et exactos tyrannos</l>
                     <l n="32">densum umeris bibit aure volgus.</l>
                  </lg>
                  <lg>
                     <l n="33">quid mirum, ubi illis carminibus stupens</l>
                     <l n="34">demittit atras belua centiceps</l>
                     <l n="35">auris et intorti capillis</l>
                     <l n="36">Eumenidum recreantur angues?</l>
                  </lg>
                  <lg>
                     <l n="37">quin et Prometheus et Pelopis parens</l>
                     <l n="38">dulci laborem decipitur sono</l>
                     <l n="39">nec curat Orion leones</l>
                     <l n="40">aut timidos agitare lyncas</l>
                  </lg>
               </div>
               <div type="textpart" n="14" met="Alcaic Strophe" subtype="poem">
                  <lg>
                     <l n="1">Eheu fugaces, Postume, Postume,</l>
                     <l n="2">labuntur anni nec pietas moram</l>
                     <l n="3">rugis et instanti senectae</l>
                     <l n="4">adferet indomitaeque morti,</l>
                  </lg>
                  <lg>
                     <l n="5">non, si trecenis quotquot eunt dies,</l>
                     <l n="6">amice, places inlacrimabilem</l>
                     <l n="7">Plutona tauris, qui ter amplum</l>
                     <l n="8">Geryonen Tityonque tristi</l>
                  </lg>
                  <lg>
                     <l n="9">conpescit unda, scilicet omnibus</l>
                     <l n="10">quicumque terrae munere vescimur</l>
                     <l n="11">enaviganda, sive reges</l>
                     <l n="12">sive inopes erimus coloni.</l>
                  </lg>
                  <lg>
                     <l n="13">frustra cruento Marte carebimus</l>
                     <l n="14">fractisque rauci fluctibus Hadriae,</l>
                     <l n="15">frustra per autumnos nocentem</l>
                     <l n="16">corporibus metuemus Austrum:</l>
                  </lg>
                  <lg>
                     <l n="17">visendus ater flumine languido</l>
                     <l n="18">Cocytos errans et Danai genus</l>
                     <l n="19">infame damnatusque longi</l>
                     <l n="20">Sisyphus Aeolides laboris.</l>
                  </lg>
                  <lg>
                     <l n="21">linquenda tellus et domus et placens</l>
                     <l n="22">uxor neque harum quas colis arborum</l>
                     <l n="23">te praeter invisas cupressos</l>
                     <l n="24">ulla brevem dominum sequetur.</l>
                  </lg>
                  <lg>
                     <l n="25">absumet heres Caecuba dignior</l>
                     <l n="26">servata centum clavibus et mero</l>
                     <l n="27">tinguet pavimentum superbo,</l>
                     <l n="28">pontificum potiore cenis.</l>
                  </lg>
               </div>
               <div type="textpart" n="15" met="Alcaic Strophe" subtype="poem">
                  <lg>
                     <l n="1">Iam pauca aratro iugera regiae</l>
                     <l n="2">moles relinquent, undique latius</l>
                     <l n="3">extenta visentur Lucrino</l>
                     <l n="4">stagna lacu platanusque caelebs</l>
                  </lg>
                  <lg>
                     <l n="5">evincet ulmos; tum violaria et</l>
                     <l n="6">myrtus et omnis copia narium</l>
                     <l n="7">spargent olivetis odorem</l>
                     <l n="8">fertilibus domino priori,</l>
                  </lg>
                  <lg>
                     <l n="9">tum spissa ramis laurea fervidos</l>
                     <l n="10">excludet ictus. non ita Romuli</l>
                     <l n="11">praescriptum et intonsi Catonis</l>
                     <l n="12">auspiciis veterumque norma.</l>
                  </lg>
                  <lg>
                     <l n="13">privatus illis census erat brevis,</l>
                     <l n="14">commune magnum: nulla decempedis</l>
                     <l n="15">metata privatis opacam</l>
                     <l n="16">porticus excipiebat arcton</l>
                  </lg>
                  <lg>
                     <l n="17">nec fortuitum spernere caespitem</l>
                     <l n="18">leges sinebant, oppida publico</l>
                     <l n="19">sumptu iubentes et deorum</l>
                     <l n="20">templa novo decorare saxo.</l>
                  </lg>
               </div>
               <div type="textpart" n="16" met="Sapphic Strophe" subtype="poem">
                  <lg>
                     <l n="1">Otium divos rogat in patenti</l>
                     <l n="2">prensus Aegaeo, simul atra nubes</l>
                     <l n="3">condidit lunam neque certa fulgent</l>
                     <l n="4">sidera nautis,</l>
                  </lg>
                  <lg>
                     <l n="5">otium bello furiosa Thrace,</l>
                     <l n="6">otium Medi pharetra decori,</l>
                     <l n="7">Grosphe, non gemmis neque purpura ve-</l>
                     <l n="8">nale nec auro.</l>
                  </lg>
                  <lg>
                     <l n="9">non enim gazae neque consularis</l>
                     <l n="10">submovet lictor miseros tumultus</l>
                     <l n="11">mentis et curas laqueata circum</l>
                     <l n="12">tecta volantis</l>
                  </lg>
                  <lg>
                     <l n="13">vivitur parvo bene cui paternum</l>
                     <l n="14">splendet in mensa tenui salinum</l>
                     <l n="15">nec levis somnos timor aut cupido</l>
                     <l n="16">sordidus aufert.</l>
                  </lg>
                  <lg>
                     <l n="17">quid brevi fortes iaculamur aevo</l>
                     <l n="18">multa? quid terras alio calentis</l>
                     <l n="19">sole mutamus? patriae quis exsul</l>
                     <l n="20">se quoque fugit?</l>
                  </lg>
                  <lg>
                     <l n="21">scandit aeratas vitiosa navis</l>
                     <l n="22">Cura nec turmas equitum relinquit</l>
                     <l n="23">ocior cervis et agente nimbos</l>
                     <l n="24">ocior Euro.</l>
                  </lg>
                  <lg>
                     <l n="25">laetus in praesens animus quod ultra est</l>
                     <l n="26">oderit curare et amara lento</l>
                     <l n="27">temperet risu: nihil est ab omni</l>
                     <l n="28">parte beatum.</l>
                  </lg>
                  <lg>
                     <l n="29">abstulit clarum cita mors Achillem,</l>
                     <l n="30">longa Tithonum minuit senectus</l>
                     <l n="31">et mihi forsan tibi quod negarit</l>
                     <l n="32">porriget hora.</l>
                  </lg>
                  <lg>
                     <l n="33">te greges centum Siculaeque circum</l>
                     <l n="34">mugiunt vaccae, tibi tollit hinnitum</l>
                     <l n="35">apta quadrigis equa, te bis Afro</l>
                     <l n="36">murice tinctae</l>
                  </lg>
                  <lg>
                     <l n="37">vestiunt lanae: mihi parva rura et</l>
                     <l n="38">spiritum Graiae tenuem Camenae</l>
                     <l n="39">Parca non mendax dedit et malignum</l>
                     <l n="40">spernere volgus.</l>
                  </lg>
               </div>
               <div type="textpart" n="17" met="Alcaic Strophe" subtype="poem">
                  <lg>
                     <l n="1">Cur me querelis exanimas tuis?</l>
                     <l n="2">nec dis amicum est nec mihi te prius</l>
                     <l n="3">obire, Maecenas, mearum</l>
                     <l n="4">grande decus columenque rerum.</l>
                  </lg>
                  <lg>
                     <l n="5">a, te meae si partem animae rapit</l>
                     <l n="6">maturior vis, quid moror altera,</l>
                     <l n="7">nec carus aeque nec superstes</l>
                     <l n="8">integer? ille dies utramque</l>
                  </lg>
                  <lg>
                     <l n="9">ducet ruinam. non ego perfidum</l>
                     <l n="10">dixi sacramentum ibimus, ibimus,</l>
                     <l n="11">utcumque praecedes, supremum</l>
                     <l n="12">carpere iter comites parati.</l>
                  </lg>
                  <lg>
                     <l n="13">me nec Chimaerae spiritus igneae</l>
                     <l n="14">nec si resurgat centimanus Gyas</l>
                     <l n="15">divellet umquam: sic potenti</l>
                     <l n="16">Iustitiae placitumque Parcis.</l>
                  </lg>
                  <lg>
                     <l n="17">seu Libra seu me Scorpios adspicit</l>
                     <l n="18">formidolosus pars violentior</l>
                     <l n="19">natalis horae seu tyrannus</l>
                     <l n="20">Hesperiae Capricornus undae:</l>
                  </lg>
                  <lg>
                     <l n="21">utrumque nostrum incredibili modo</l>
                     <l n="22">consentit astrum; te Iovis inpio</l>
                     <l n="23">tutela Saturno refulgens</l>
                     <l n="24">eripuit volucrisque Fati</l>
                  </lg>
                  <lg>
                     <l n="25">tardavit alas, cum populus frequens</l>
                     <l n="26">laetum theatris ter crepuit sonum;</l>
                     <l n="27">me truncus inlapsus cerebro,</l>
                     <l n="28">sustulerat, nisi Faunus ictum</l>
                  </lg>
                  <lg>
                     <l n="29">dextra levasset, Mercurialium</l>
                     <l n="30">custos virorum. reddere victimas</l>
                     <l n="31">aedemque votivam memento;</l>
                     <l n="32">nos humilem feriemus agnam.</l>
                  </lg>
               </div>
               <div type="textpart" n="18" met="Trochaic strophe" subtype="poem">
                  <lg>
                     <l n="1">Non ebur neque aureum</l>
                     <l n="2">mea renidet in domo lacunar,</l>
                     <l n="3">non trabes Hymettiae</l>
                     <l n="4">premunt columnas ultima recisas</l>
                  </lg>
                  <lg>
                     <l n="5">Africa neque Attali</l>
                     <l n="6">ignotus heres regiam occupavi</l>
                     <l n="7">nec Laconicas mihi</l>
                     <l n="8">trahunt honestae purpuras clientae.</l>
                  </lg>
                  <lg>
                     <l n="9">at fides et ingeni</l>
                     <l n="10">benigna vena est pauperemque dives</l>
                     <l n="11">me petit: nihil supra</l>
                     <l n="12">deos lacesso nec potentem amicum</l>
                  </lg>
                  <lg>
                     <l n="13">largiora flagito,</l>
                     <l n="14">satis beatus unicis Sabinis.</l>
                     <l n="15">truditur dies die</l>
                     <l n="16">novaeque pergunt interire lunae:</l>
                  </lg>
                  <lg>
                     <l n="17">tu secanda marmora</l>
                     <l n="18">locas sub ipsum funus et sepulcri</l>
                     <l n="19">inmemor struis domos</l>
                     <l n="20">marisque Bais obstrepentis urges</l>
                  </lg>
                  <lg>
                     <l n="21">submovere litora,</l>
                     <l n="22">parum locuples continente ripa;</l>
                     <l n="23">quid quod usque proximos</l>
                     <l n="24">revellis agri terminos et ultra</l>
                  </lg>
                  <lg>
                     <l n="25">limites clientium</l>
                     <l n="26">salis avarus? pellitur paternos</l>
                     <l n="27">in sinu ferens deos</l>
                     <l n="28">et uxor et vir sordidosque natos.</l>
                  </lg>
                  <lg>
                     <l n="29">nulla certior tamen</l>
                     <l n="30">rapacis Orci fine destinata</l>
                     <l n="31">aula divitem manet</l>
                     <l n="32">erum. quid ultra tendis? aequa tellus</l>
                  </lg>
                  <lg>
                     <l n="33">pauperi recluditur</l>
                     <l n="34">regumque pueris nec satelles Orci</l>
                     <l n="35">callidum Promethea</l>
                     <l n="36">revexit auro captus; hic superbum</l>
                  </lg>
                  <lg>
                     <l n="37">Tantalum atque Tantali</l>
                     <l n="38">genus coercet, hic levare functum</l>
                     <l n="39">pauperem laboribus</l>
                     <l n="40">vocatus atque non vocatus audit.</l>
                  </lg>
               </div>
               <div type="textpart" n="19" met="Alcaic Strophe" subtype="poem">
                  <lg>
                     <l n="1">Bacchum in remotis carmina rupibus</l>
                     <l n="2">vidi docentem, credite posteri,</l>
                     <l n="3">Nymphasque discentis et auris</l>
                     <l n="4">capripedum Satyrorum acutas</l>
                  </lg>
                  <lg>
                     <l n="5">euhoe, recenti mens trepidat metu,</l>
                     <l n="6">plenoque Bacchi pectore turbidum</l>
                     <l n="7">laetatur. euhoe, parce Liber,</l>
                     <l n="8">parce gravi metuende thyrso.</l>
                  </lg>
                  <lg>
                     <l n="9">fas pervicacis est mihi Thyiadas</l>
                     <l n="10">vinique fontem lactis et uberes</l>
                     <l n="11">cantare rivos atque truncis</l>
                     <l n="12">lapsa cavis iterare mella;</l>
                  </lg>
                  <lg>
                     <l n="13">fas et beatae coniugis additum</l>
                     <l n="14">stellis honorem tectaque Penthei</l>
                     <l n="15">disiecta non leni ruina</l>
                     <l n="16">Thracis et exitium Lycurgi</l>
                  </lg>
                  <lg>
                     <l n="17">tu flectis amnis, tu mare barbarum,</l>
                     <l n="18">tu separatis uvidus in iugis</l>
                     <l n="19">nodo coerces viperino</l>
                     <l n="20">Bistonidum sine fraude crinis.</l>
                  </lg>
                  <lg>
                     <l n="21">tu, cum parentis regna per arduum</l>
                     <l n="22">cohors gigantum scanderet inpia,</l>
                     <l n="23">Rhoetum retorsisti leonis</l>
                     <l n="24">unguibus horribilique mala;</l>
                  </lg>
                  <lg>
                     <l n="25">quamquam choreis aptior et iocis</l>
                     <l n="26">ludoque dictus non sat idoneus</l>
                     <l n="27">pugnae ferebaris; sed idem</l>
                     <l n="28">pacis eras mediusque belli.</l>
                  </lg>
                  <lg>
                     <l n="29">te vidit insons Cerberus aureo</l>
                     <l n="30">cornu decorum leniter atterens</l>
                     <l n="31">caudam et recedentis trilingui</l>
                     <l n="32">ore pedes tetigitque crura.</l>
                  </lg>
               </div>
               <div type="textpart" n="20" met="Alcaic Strophe" subtype="poem">
                  <lg>
                     <l n="1">Non usitata nec tenui ferar</l>
                     <l n="2">penna biformis per liquidum aethera</l>
                     <l n="3">vates neque in terris morabor</l>
                     <l n="4">longius invidiaque maior</l>
                  </lg>
                  <lg>
                     <l n="5">urbis relinquam. non ego, pauperum</l>
                     <l n="6">sanguis parentum, non ego, quem vocas.</l>
                     <l n="7">dilecte Maecenas, obibo</l>
                     <l n="8">nec Stygia cohibebor unda.</l>
                  </lg>
                  <lg>
                     <l n="9">iam iam residunt cruribus asperae</l>
                     <l n="10">pelles et album mutor in alitem</l>
                     <l n="11">superne nascunturque leves</l>
                     <l n="12">per digitos umerosque plumae.</l>
                  </lg>
                  <lg>
                     <l n="13">iam Daedaleo notior Icaro</l>
                     <l n="14">visam gementis litora Bospori</l>
                     <l n="15">Syrtisque Gaetulas canorus</l>
                     <l n="16">ales Hyperboreosque campos.</l>
                  </lg>
                  <lg>
                     <l n="17">me Colchus et qui dissimulat metum</l>
                     <l n="18">Marsae cohortis Dacus et ultimi</l>
                     <l n="19">noscent Geloni, me peritus</l>
                     <l n="20">discet Hiber Rhodanique potor.</l>
                  </lg>
                  <lg>
                     <l n="21">absint inani funere neniae</l>
                     <l n="22">luctusque turpes et querimoniae;</l>
                     <l n="23">conpesce clamorem ac sepulcri</l>
                     <l n="24">mitte supervacuos honores.</l>
                  </lg>
               </div>
            </div>
            <div type="textpart" n="3" subtype="book">
               <div type="textpart" n="1" met="Alcaic Strophe" subtype="poem">
                  <lg>
                     <l n="1">Odi profanum volgus et arceo.</l>
                     <l n="2">favete linguis: carmina non prius</l>
                     <l n="3">audita Musarum sacerdos</l>
                     <l n="4">virginibus puerisque canto.</l>
                  </lg>
                  <lg>
                     <l n="5">regum timendorum in proprios greges,</l>
                     <l n="6">reges in ipsos imperium est Iovis,</l>
                     <l n="7">clari Giganteo triumpho,</l>
                     <l n="8">cuncta supercilio moventis.</l>
                  </lg>
                  <lg>
                     <l n="9">est ut viro vir latius ordinet</l>
                     <l n="10">arbusta sulcis, hic generosior</l>
                     <l n="11">descendat in campum petitor,</l>
                     <l n="12">moribus hic meliorque fama</l>
                  </lg>
                  <lg>
                     <l n="13">contendat, illi turba clientium</l>
                     <l n="14">sit maior: aequa lege Necessitas</l>
                     <l n="15">sortitur insignis et imos,</l>
                     <l n="16">omne capax movet urna nomen.</l>
                  </lg>
                  <lg>
                     <l n="17">destrictus ensis cui super inpia</l>
                     <l n="18">cervice pendet, non Siculae dapes</l>
                     <l n="19">dulcem elaborabunt saporem,</l>
                     <l n="20">non avium citharaeque cantus</l>
                  </lg>
                  <lg>
                     <l n="21">somnum reducent: somnus agrestium</l>
                     <l n="22">lenis virorum non humilis domos</l>
                     <l n="23">fastidit umbrosamque ripam,</l>
                     <l n="24">non Zephyris agitata Tempe.</l>
                  </lg>
                  <lg>
                     <l n="25">desiderantem quod satis est neque</l>
                     <l n="26">tumultuosum sollicitat mare</l>
                     <l n="27">nec saevus Arcturi cadentis</l>
                     <l n="28">impetus aut orientis Haedi,</l>
                  </lg>
                  <lg>
                     <l n="29">non verberatae grandine vineae</l>
                     <l n="30">fundusque mendax arbore nunc aquas</l>
                     <l n="31">culpante, nunc torrentia agros</l>
                     <l n="32">sidera, nunc hiemes iniquas.</l>
                  </lg>
                  <lg>
                     <l n="33">contracta pisces aequora sentiunt</l>
                     <l n="34">iactis in altum molibus: huc frequens</l>
                     <l n="35">caementa demittit redemptor</l>
                     <l n="36">cum famulis dominusque terrae</l>
                  </lg>
                  <lg>
                     <l n="37">fastidiosus: sed Timor et Minae</l>
                     <l n="38">scandunt eodem, quo dominus, neque</l>
                     <l n="39">decedit aerata triremi et</l>
                     <l n="40">post equitem sedet atra Cura.</l>
                  </lg>
                  <lg>
                     <l n="41">quodsi dolentem nec Phrygius lapis</l>
                     <l n="42">nec purpurarum sidere clarior</l>
                     <l n="43">delenit usus nec Falerna</l>
                     <l n="44">vitis Achaemeniumque costum,</l>
                  </lg>
                  <lg>
                     <l n="45">cur invidendis postibus et novo</l>
                     <l n="46">sublime ritu moliar atrium?</l>
                     <l n="47">cur valle permutem Sabina</l>
                     <l n="48">divitias operosiores?</l>
                  </lg>
               </div>
               <div type="textpart" n="2" met="Alcaic Strophex" subtype="poem">
                  <lg>
                     <l n="1">Angustam amice pauperiem pati</l>
                     <l n="2">robustus acri militia puer</l>
                     <l n="3">condiscat et Parthos ferocis</l>
                     <l n="4">vexet eques metuendus hasta</l>
                  </lg>
                  <lg>
                     <l n="5">vitamque sub divo et trepidis agat</l>
                     <l n="6">in rebus. illum ex moenibus hosticis</l>
                     <l n="7">matrona bellantis tyranni</l>
                     <l n="8">prospiciens et adulta virgo</l>
                  </lg>
                  <lg>
                     <l n="9">suspiret “eheu, ne rudis agminum</l>
                     <l n="10">sponsus lacessat regius asperum</l>
                     <l n="11">tactu leonem, quem cruenta</l>
                     <l n="12">per medias rapit ira caedes.”</l>
                  </lg>
                  <lg>
                     <l n="13">dulce et decorum est pro patria mori:</l>
                     <l n="14">mors et fugacem persequitur virum</l>
                     <l n="15">nec parcit inbellis iuventae</l>
                     <l n="16">poplitibus timidoque tergo.</l>
                  </lg>
                  <lg>
                     <l n="17">Virtus, repulsae nescia sordidae,</l>
                     <l n="18">intaminatis fulget honoribus</l>
                     <l n="19">nec sumit aut ponit securis</l>
                     <l n="20">arbitrio popularis aurae.</l>
                  </lg>
                  <lg>
                     <l n="21">Virtus, recludens inmeritis mori</l>
                     <l n="22">caelum, negata temptat iter via</l>
                     <l n="23">coetusque volgaris et udam</l>
                     <l n="24">spernit humum fugiente penna.</l>
                  </lg>
                  <lg>
                     <l n="25">est et fideli tuta silentio</l>
                     <l n="26">merces: vetabo, qui Cereris sacrum</l>
                     <l n="27">volgarit arcanae, sub isdem</l>
                     <l n="28">sit trabibus fragilemque mecum</l>
                  </lg>
                  <lg>
                     <l n="29">solvat phaselon; saepe Diespiter</l>
                     <l n="30">neglectus incesto addidit integrum,</l>
                     <l n="31">raro antecedentem scelestum</l>
                     <l n="32">deseruit pede Poena claudo.</l>
                  </lg>
               </div>
               <div type="textpart" n="3" met="Alcaic Strophe" subtype="poem">
                  <lg>
                     <l n="1">Iustum et tenacem propositi virum</l>
                     <l n="2">non civium ardor prava iubentium,</l>
                     <l n="3">non voltus instantis tyranni</l>
                     <l n="4">mente quatit solida neque Auster,</l>
                  </lg>
                  <lg>
                     <l n="5">dux inquieti turbidus Hadriae,</l>
                     <l n="6">nec fulminantis magna manus Iovis:</l>
                     <l n="7">si fractus inlabatur orbis,</l>
                     <l n="8">inpavidum ferient ruinae.</l>
                  </lg>
                  <lg>
                     <l n="9">hac arte Pollux et vagus Hercules</l>
                     <l n="10">enisus arcis attigit igneas,</l>
                     <l n="11">quos inter Augustus recumbens</l>
                     <l n="12">purpureo bibet ore nectar,</l>
                  </lg>
                  <lg>
                     <l n="13">hac te merentem, Bacche pater, tuae</l>
                     <l n="14">vexere tigres indocili iugum</l>
                     <l n="15">collo trahentes, hac Quirinus</l>
                     <l n="16">Martis equis Acheronta fugit,</l>
                  </lg>
                  <lg>
                     <l n="17">gratum elocuta consiliantibus</l>
                     <l n="18">Iunone divis: “Ilion, Ilion</l>
                     <l n="19">fatalis incestusque iudex</l>
                     <l n="20">et mulier peregrina vertit</l>
                  </lg>
                  <lg>
                     <l n="21">in pulverem  ex quo destituit deos</l>
                     <l n="22">mercede pacta Laomedon, mihi</l>
                     <l n="23">castaeque damnatum Minervae</l>
                     <l n="24">cum populo et duce fraudulento.</l>
                  </lg>
                  <lg>
                     <l n="25">iam nec Lacaenae splendet adulterae</l>
                     <l n="26">famosus hospes nec Priami domus</l>
                     <l n="27">periura pugnacis Achivos</l>
                     <l n="28">Hectoreis opibus refringit</l>
                  </lg>
                  <lg>
                     <l n="29">nostrisque ductum seditionibus</l>
                     <l n="30">bellum resedit; protinus et gravis</l>
                     <l n="31">iras et invisum nepotem,</l>
                     <l n="32">Troica quem peperit sacerdos,</l>
                  </lg>
                  <lg>
                     <l n="33">Marti redonabo; illum ego lucidas</l>
                     <l n="34">inire sedes, discere nectaris</l>
                     <l n="35">sucos et adscribi quietis</l>
                     <l n="36">ordinibus patiar deorum.</l>
                  </lg>
                  <lg>
                     <l n="37">dum longus inter saeviat Ilion</l>
                     <l n="38">Romamque pontus, qualibet exsules</l>
                     <l n="39">in parte regnanto beati;</l>
                     <l n="40">dum Priami Paridisque busto</l>
                  </lg>
                  <lg>
                     <l n="41">insultet armentum et catulos ferae</l>
                     <l n="42">celent inultae, stet Capitolium</l>
                     <l n="43">fulgens triumphatisque possit</l>
                     <l n="44">Roma ferox dare iura Medis.</l>
                  </lg>
                  <lg>
                     <l n="45">horrenda late nomen in ultimas</l>
                     <l n="46">extendat oras, qua medius liquor</l>
                     <l n="47">secernit Europen ab Afro,</l>
                     <l n="48">qua tumidus rigat arva Nilus.</l>
                  </lg>
                  <lg>
                     <l n="49">aurum inrepertum et sic melius situm,</l>
                     <l n="50">cum terra celat, spernere fortior</l>
                     <l n="51">quam cogere humanos in usus</l>
                     <l n="52">omne sacrum rapiente dextra,</l>
                  </lg>
                  <lg>
                     <l n="53">quicumque mundo terminus obstitit</l>
                     <l n="54">hunc tanget armis, visere gestiens,</l>
                     <l n="55">qua parte debacchentur ignes,</l>
                     <l n="56">qua nebulae pluviique rores.</l>
                  </lg>
                  <lg>
                     <l n="57">sed bellicosis fata Quiritibus</l>
                     <l n="58">hac lege dico, ne nimium pii</l>
                     <l n="59">rebusque fidentes avitae</l>
                     <l n="60">tecta velint reparare Troiae.</l>
                  </lg>
                  <lg>
                     <l n="61">Troiae renascens alite lugubri</l>
                     <l n="62">fortuna tristi clade iterabitur</l>
                     <l n="63">ducente victrices catervas</l>
                     <l n="64">coniuge me Iovis et sorore.</l>
                  </lg>
                  <lg>
                     <l n="65">ter si resurgat murus aeneus</l>
                     <l n="66">auctore Phoebo, ter pereat meis</l>
                     <l n="67">excisus Argivis, ter uxor</l>
                     <l n="68">capta virum puerosque ploret”</l>
                  </lg>
                  <lg>
                     <l n="69">non hoc iocosae conveniet lyrae —</l>
                     <l n="70">quo, Musa, tendis? desine pervicax</l>
                     <l n="71">referre sermones deorum et</l>
                     <l n="72">magna modis tenuare parvis.</l>
                  </lg>
               </div>
               <div type="textpart" n="4" met="Alcaic Strophe" subtype="poem">
                  <lg>
                     <l n="1">Descende caelo et dic age tibia</l>
                     <l n="2">regina longum Calliope melos,</l>
                     <l n="3">seu voce nunc mavis acuta</l>
                     <l n="4">seu fidibus citharave Phoebi.</l>
                  </lg>
                  <lg>
                     <l n="5">auditis? an me ludit amabilis</l>
                     <l n="6">insania?  audire et videor pios</l>
                     <l n="7">errare per lucos, amoenae</l>
                     <l n="8">quos et aquae subeunt et aurae.</l>
                  </lg>
                  <lg>
                     <l n="9">me fabulosae Volture in Apulo</l>
                     <l n="10">nutricis extra limina Pulliae</l>
                     <l n="11">ludo fatigatumque somno</l>
                     <l n="12">fronde nova puerum palumbes</l>
                  </lg>
                  <lg>
                     <l n="13">texere, mirum quod foret omnibus</l>
                     <l n="14">quicumque celsae nidum Aceruntiae</l>
                     <l n="15">saltusque Bantinos et arvum</l>
                     <l n="16">pingue tenent humilis Forenti,</l>
                  </lg>
                  <lg>
                     <l n="17">ut tuto ab atris corpore viperis</l>
                     <l n="18">dormirem et ursis, ut premerer sacra</l>
                     <l n="19">lauroque conlataque myrto</l>
                     <l n="20">non sine dis animosus infans.</l>
                  </lg>
                  <lg>
                     <l n="21">vester, Camenae, vester in arduos</l>
                     <l n="22">tollor Sabinos, seu mihi frigidum</l>
                     <l n="23">Praeneste seu Tibur supinum</l>
                     <l n="24">seu liquidae placuere Baiae.</l>
                  </lg>
                  <lg>
                     <l n="25">vestris amicum fontibus et choris</l>
                     <l n="26">non me Philippis versa acies retro,</l>
                     <l n="27">devota non extinxit arbor</l>
                     <l n="28">nec Sicula Palinurus unda.</l>
                  </lg>
                  <lg>
                     <l n="29">utcumque mecum vos eritis, libens</l>
                     <l n="30">insanientem navita Bosporum</l>
                     <l n="31">temptabo et urentis harenas</l>
                     <l n="32">litoris Assyrii viator,</l>
                  </lg>
                  <lg>
                     <l n="33">visam Britannos hospitibus feros</l>
                     <l n="34">et laetum equino sanguine Concanum,</l>
                     <l n="35">visam pharetratos Gelonos</l>
                     <l n="36">et Scythicum inviolatus amnem.</l>
                  </lg>
                  <lg>
                     <l n="37">vos Caesarem altum, militia simul</l>
                     <l n="38">fessas cohortes abdidit oppidis,</l>
                     <l n="39">finire quaerentem labores</l>
                     <l n="40">Pierio recreatis antro.</l>
                  </lg>
                  <lg>
                     <l n="41">vos lene consilium et datis et dato</l>
                     <l n="42">gaudetis, almae. scimus, ut inpios</l>
                     <l n="43">Titanas immanemque turbam</l>
                     <l n="44">fulmine sustulerit caduco</l>
                  </lg>
                  <lg>
                     <l n="45">qui terram inertem, qui mare temperat</l>
                     <l n="46">ventosum et urbis regnaque tristia</l>
                     <l n="47">divosque mortalisque turmas</l>
                     <l n="48">imperio regit unus aequo.</l>
                  </lg>
                  <lg>
                     <l n="49">magnum illa terrorem intulerat Iovi</l>
                     <l n="50">fidens iuventus horrida bracchiis</l>
                     <l n="51">fratresque tendentes opaco</l>
                     <l n="52">Pelion inposuisse Olympo.</l>
                  </lg>
                  <lg>
                     <l n="53">sed quid Typhoeus et validus Mimas</l>
                     <l n="54">aut quid minaci Porphyrion statu,</l>
                     <l n="55">quid Rhoetus evolsisque truncis</l>
                     <l n="56">Enceladus iaculator audax</l>
                  </lg>
                  <lg>
                     <l n="57">contra sonantem Palladis aegida</l>
                     <l n="58">possent ruentes? hinc avidus stetit</l>
                     <l n="59">Volcanus, hinc matrona Iuno et</l>
                     <l n="60">numquam umeris positurus arcum</l>
                  </lg>
                  <lg>
                     <l n="61">qui rore puro Castaliae lavit</l>
                     <l n="62">crinis solutos, qui Lyciae tenet</l>
                     <l n="63">dumeta natalemque silvam</l>
                     <l n="64">Delius et Patareus Apollo.</l>
                  </lg>
                  <lg>
                     <l n="65">vis consili expers mole ruit sua,</l>
                     <l n="66">vim temperatam di quoque provehunt</l>
                     <l n="67">in maius; idem odere viris</l>
                     <l n="68">omne nefas animo moventis.</l>
                  </lg>
                  <lg>
                     <l n="69">testis mearum centimanus Gyas</l>
                     <l n="70">sententiarum, notus et integrae</l>
                     <l n="71">temptator Orion Dianae</l>
                     <l n="72">virginea domitus sagitta.</l>
                  </lg>
                  <lg>
                     <l n="73">iniecta monstris Terra dolet suis</l>
                     <l n="74">maeretque partus fulmine luridum</l>
                     <l n="75">missos ad Orcum; nec peredit</l>
                     <l n="76">inpositam celer ignis Aetnen</l>
                  </lg>
                  <lg>
                     <l n="77">incontinentis nec Tityi iecur</l>
                     <l n="78">reliquit ales, nequitiae additus</l>
                     <l n="79">custos; amatorem trecentae</l>
                     <l n="80">Pirithoum cohibent catenae.</l>
                  </lg>
               </div>
               <div type="textpart" n="5" met="Alcaic Strophe" subtype="poem">
                  <lg>
                     <l n="1">Caelo tonantem credidimus Iovem</l>
                     <l n="2">regnare; praesens divus habebitur</l>
                     <l n="3">Augustus adiectis Britannis</l>
                     <l n="4">imperio gravibusque Persis.</l>
                  </lg>
                  <lg>
                     <l n="5">milesne Crassi coniuge barbara</l>
                     <l n="6">turpis maritus vixit et hostium,</l>
                     <l n="7">pro curia inversique mores!</l>
                     <l n="8">consenuit socerorum in armis</l>
                  </lg>
                  <lg>
                     <l n="9">sub rege Medo Marsus et Apulus,</l>
                     <l n="10">anciliorum et nominis et togae</l>
                     <l n="11">oblitus aeternaeque Vestae,</l>
                     <l n="12">incolumi Iove et urbe Roma?</l>
                  </lg>
                  <lg>
                     <l n="13">hoc caverat mens provida Reguli</l>
                     <l n="14">dissentientis condicionibus</l>
                     <l n="15">foedis et exemplo trahentis</l>
                     <l n="16">perniciem veniens in aevum,</l>
                  </lg>
                  <lg>
                     <l n="17">si non periret inmiserabilis</l>
                     <l n="18">captiva pubes. “signa ego Punicis</l>
                     <l n="19">adfixa delubris et arma</l>
                     <l n="20">militibus sine caede” dixit</l>
                  </lg>
                  <lg>
                     <l n="21">“derepta vidi, vidi ego civium</l>
                     <l n="22">retorta tergo bracchia libero</l>
                     <l n="23">portasque non clausas et arva</l>
                     <l n="24">Marte coli populata nostro.</l>
                  </lg>
                  <lg>
                     <l n="25">auro repensus scilicet acrior</l>
                     <l n="26">miles redibit: flagitio additis</l>
                     <l n="27">damnum; neque amissos colores</l>
                     <l n="28">lana refert medicata fuco</l>
                  </lg>
                  <lg>
                     <l n="29">nec vera virtus, cum semel excidit,</l>
                     <l n="30">curat reponi deterioribus.</l>
                     <l n="31">si pugnat extricata densis</l>
                     <l n="32">cerva plagis, erit ille fortis</l>
                  </lg>
                  <lg>
                     <l n="33">qui perfidis se credidit hostibus</l>
                     <l n="34">et Marte Poenos proteret altero;</l>
                     <l n="35">qui lora restrictis lacertis</l>
                     <l n="36">sensit iners timuitque mortem,</l>
                  </lg>
                  <lg>
                     <l n="37">hic, unde vitam sumeret inscius,</l>
                     <l n="38">pacem duello miscuit. o pudor!</l>
                     <l n="39">o magna Carthago, probrosis</l>
                     <l n="40">altior Italiae ruinis!”</l>
                  </lg>
                  <lg>
                     <l n="41">fertur pudicae coniugis osculum</l>
                     <l n="42">parvosque natos ut capitis minor</l>
                     <l n="43">ab se removisse et virilem</l>
                     <l n="44">torvus humi posuisse voltum,</l>
                  </lg>
                  <lg>
                     <l n="45">donec labantis consilio patres</l>
                     <l n="46">firmaret auctor numquam alias dato</l>
                     <l n="47">interque maerentis amicos</l>
                     <l n="48">egregius properaret exul.</l>
                  </lg>
                  <lg>
                     <l n="49">atqui sciebat, quae sibi barbarus</l>
                     <l n="50">tortor pararet: non aliter tamen</l>
                     <l n="51">dimovit obstantis propinquos</l>
                     <l n="52">et populum reditus morantem</l>
                  </lg>
                  <lg>
                     <l n="53">quam si clientum longa negotia</l>
                     <l n="54">diiudicata lite relinqueret</l>
                     <l n="55">tendens Venafranos in agros</l>
                     <l n="56">aut Lacedaemonium Tarentum.</l>
                  </lg>
               </div>
               <div type="textpart" n="6" met="Alcaic Strophe" subtype="poem">
                  <lg>
                     <l n="1">Delicta maiorum inmeritus lues,</l>
                     <l n="2">Romane, donec templa refeceris</l>
                     <l n="3">aedisque labentis deorum et</l>
                     <l n="4">foeda nigro simulacra fumo.</l>
                  </lg>
                  <lg>
                     <l n="5">dis te minorem quod geris, imperas:</l>
                     <l n="6">hinc omne principium, huc refer exitum:</l>
                     <l n="7">di multa neglecti dederunt</l>
                     <l n="8">Hesperiae mala luctuosae.</l>
                  </lg>
                  <lg>
                     <l n="9">iam bis Monaeses et Pacori manus</l>
                     <l n="10">inauspicatos contudit impetus</l>
                     <l n="11">nostros et adiecisse praedam</l>
                     <l n="12">torquibus exiguis renidet.</l>
                  </lg>
                  <lg>
                     <l n="13">paene occupatam seditionibus</l>
                     <l n="14">delevit urbem Dacus et Aethiops,</l>
                     <l n="15">hic classe formidatus, ille</l>
                     <l n="16">missilibus melior sagittis.</l>
                  </lg>
                  <lg>
                     <l n="17">fecunda culpae saecula nuptias</l>
                     <l n="18">primum inquinavere et genus et domos:</l>
                     <l n="19">hoc fonte derivata clades</l>
                     <l n="20">in patriam populumque fluxit.</l>
                  </lg>
                  <lg>
                     <l n="21">motus doceri gaudet Ionicos</l>
                     <l n="22">matura virgo et fingitur artibus</l>
                     <l n="23">iam nunc et incestos amores</l>
                     <l n="24">de tenero meditatur ungui.</l>
                  </lg>
                  <lg>
                     <l n="25">mox iuniores quaerit adulteros</l>
                     <l n="26">inter mariti vina neque eligit</l>
                     <l n="27">cui donet inpermissa raptim</l>
                     <l n="28">gaudia luminibus remotis,</l>
                  </lg>
                  <lg>
                     <l n="29">sed iussa coram non sine conscio</l>
                     <l n="30">surgit marito, seu vocat institor</l>
                     <l n="31">seu navis Hispanae magister,</l>
                     <l n="32">dedecorum pretiosus emptor.</l>
                  </lg>
                  <lg>
                     <l n="33">non his iuventus orta parentibus</l>
                     <l n="34">infecit aequor sanguine Punico</l>
                     <l n="35">Pyrrhumque et ingentem cecidit</l>
                     <l n="36">Antiochum Hannibalemque dirum,</l>
                  </lg>
                  <lg>
                     <l n="37">sed rusticorum mascula militum</l>
                     <l n="38">proles, Sabellis docta ligonibus</l>
                     <l n="39">versare glaebas et severae</l>
                     <l n="40">matris ad arbitrium recisos</l>
                  </lg>
                  <lg>
                     <l n="41">portare fustis, sol ubi montium</l>
                     <l n="42">mutaret umbras et iuga demeret</l>
                     <l n="43">bubus fatigatis amicum</l>
                     <l n="44">tempus agens abeunte curru.</l>
                  </lg>
                  <lg>
                     <l n="45">damnosa quid non inminuit dies?</l>
                     <l n="46">aetas parentum, peior avis, tulit</l>
                     <l n="47">nos nequiores, mox daturos</l>
                     <l n="48">progeniem vitiosiorem.</l>
                  </lg>
               </div>
               <div type="textpart" n="7" met="Fourth Asclepiadean" subtype="poem">
                  <lg>
                     <l n="1">Quid fles, Asterie, quem tibi, candidi</l>
                     <l n="2">primo restituent vere Favonii</l>
                     <l n="3">Thyna merce beatum,</l>
                     <l n="4">constantis iuvenem fide</l>
                  </lg>
                  <lg>
                     <l n="5">Gygen? ille Notis actus ad Oricum</l>
                     <l n="6">post insana Caprae sidera frigidas</l>
                     <l n="7">noctis non sine multis</l>
                     <l n="8">insomnis lacrimis agit.</l>
                  </lg>
                  <lg>
                     <l n="9">atqui sollicitae nuntius hospitae,</l>
                     <l n="10">suspirare Chloen et miseram tuis</l>
                     <l n="11">dicens ignibus uri,</l>
                     <l n="12">temptat mille vafer modis:</l>
                  </lg>
                  <lg>
                     <l n="13">ut Proetum mulier perfida credulum</l>
                     <l n="14">falsis inpulerit criminibus nimis</l>
                     <l n="15">casto Bellerophontae</l>
                     <l n="16">maturare necem, refert;</l>
                  </lg>
                  <lg>
                     <l n="17">narrat paene datum Pelea Tartaro,</l>
                     <l n="18">Magnessam Hippolyten dum fugit abstinens,</l>
                     <l n="19">et peccare docentis</l>
                     <l n="20">fallax historias movet.</l>
                  </lg>
                  <lg>
                     <l n="21">frustra: nam scopulis surdior Icari</l>
                     <l n="22">voces audit adhuc integer. at tibi</l>
                     <l n="23">ne vicinus Enipeus</l>
                     <l n="24">plus iusto placeat cave;</l>
                  </lg>
                  <lg>
                     <l n="25">quamvis non alius flectere equum sciens</l>
                     <l n="26">aeque conspicitur gramine Martio,</l>
                     <l n="27">nec quisquam citus aeque</l>
                     <l n="28">Tusco denatat alveo.</l>
                  </lg>
                  <lg>
                     <l n="29">prima nocte domum claude neque in vias</l>
                     <l n="30">sub cantu querulae despice tibiae</l>
                     <l n="31">et te saepe vocanti</l>
                     <l n="32">duram difficilis mane.</l>
                  </lg>
               </div>
               <div type="textpart" n="8" met="Sapphic Strophe" subtype="poem">
                  <lg>
                     <l n="1">Martiis caelebs quid agam kalendis,</l>
                     <l n="2">quid velint flores et acerra turis</l>
                     <l n="3">plena miraris positusque carbo in</l>
                     <l n="4">caespite vivo,</l>
                  </lg>
                  <lg>
                     <l n="5">docte sermones utriusque linguae?</l>
                     <l n="6">voveram dulcis epulas et album</l>
                     <l n="7">Libero caprum prope funeratus</l>
                     <l n="8">arboris ictu.</l>
                  </lg>
                  <lg>
                     <l n="9">hic dies anno redeunte festus</l>
                     <l n="10">corticem adstrictum pice dimovebit</l>
                     <l n="11">amphorae fumum bibere institutae</l>
                     <l n="12">consule Tullo.</l>
                  </lg>
                  <lg>
                     <l n="13">sume, Maecenas, cyathos amici</l>
                     <l n="14">sospitis centum et vigiles lucernas</l>
                     <l n="15">perfer in lucem: procul omnis esto</l>
                     <l n="16">clamor et ira.</l>
                  </lg>
                  <lg>
                     <l n="17">mitte civilis super urbe curas:</l>
                     <l n="18">occidit Daci Cotisonis agmen,</l>
                     <l n="19">Medus infestus sibi luctuosis</l>
                     <l n="20">dissidet armis,</l>
                  </lg>
                  <lg>
                     <l n="21">servit Hispanae vetus hostis orae</l>
                     <l n="22">Cantaber, sera domitus catena,</l>
                     <l n="23">iam Scythae laxo meditantur arcu</l>
                     <l n="24">cedere campis.</l>
                  </lg>
                  <lg>
                     <l n="25">neglegens, ne qua populus laboret,</l>
                     <l n="26">parce privatus nimium cavere et</l>
                     <l n="27">dona praesentis cape laetus horae,</l>
                     <l n="28">linque severa.</l>
                  </lg>
               </div>
               <div type="textpart" n="9" met="Second Asclepiadean" subtype="poem">
                  <lg>
                     <l n="1">“Donec gratus eram tibi</l>
                     <l n="2">nec quisquam potior bracchia candidae</l>
                     <l n="3">cervici iuvenis dabat,</l>
                     <l n="4">Persarum vigui rege beatior.”</l>
                  </lg>
                  <lg>
                     <l n="5">“donec non alia magis</l>
                     <l n="6">arsisti neque erat Lydia post Chloen,</l>
                     <l n="7">multi Lydia nominis,</l>
                     <l n="8">Romana vigui clarior Ilia.”</l>
                  </lg>
                  <lg>
                     <l n="9">“me nunc Thressa Chloe regit,</l>
                     <l n="10">dulcis docta modos et citharae sciens,</l>
                     <l n="11">pro qua non metuam mori,</l>
                     <l n="12">si parcent animae fata superstiti”</l>
                  </lg>
                  <lg>
                     <l n="13">“me torret face mutua</l>
                     <l n="14">Thurini Calais filius Ornyti,</l>
                     <l n="15">pro quo bis patiar mori,</l>
                     <l n="16">si parcent puero fata superstiti.”</l>
                  </lg>
                  <lg>
                     <l n="17">“quid si prisca redit Venus</l>
                     <l n="18">diductosque iugo cogit aeneo?</l>
                     <l n="19">si flava excutitur Chloe</l>
                     <l n="20">reiectaeque patet ianua Lydiae?”</l>
                  </lg>
                  <lg>
                     <l n="21">“quamquam sidere pulchrior</l>
                     <l n="22">ille est, tu levior cortice et inprobo</l>
                     <l n="23">iracundior Hadria:</l>
                     <l n="24">tecum vivere amem, tecum obeam lubens.”</l>
                  </lg>
               </div>
               <div type="textpart" n="10" met="Third Asclepiadean" subtype="poem">
                  <lg>
                     <l n="1">Extremum Tanain si biberes, Lyce,</l>
                     <l n="2">saevo nupta viro, me tamen asperas</l>
                     <l n="3">porrectum ante foris obicere incolis</l>
                     <l n="4">plorares Aquilonibus</l>
                  </lg>
                  <lg>
                     <l n="5">audis, quo strepitu ianua, quo nemus</l>
                     <l n="6">inter pulcra satum tecta remugiat</l>
                     <l n="7">ventis et positas ut glaciet nives</l>
                     <l n="8">puro numine Iuppiter?</l>
                  </lg>
                  <lg>
                     <l n="9">ingratam Veneri pone superbiam,</l>
                     <l n="10">ne currente retro funis eat rota:</l>
                     <l n="11">non te Penelopen difficilem procis</l>
                     <l n="12">Tyrrhenus genuit parens.</l>
                  </lg>
                  <lg>
                     <l n="13">o quamvis neque te munera nec preces</l>
                     <l n="14">nec tinctus viola pallor amantium</l>
                     <l n="15">nec vir Pieria paelice saucius</l>
                     <l n="16">curvat, supplicibus tuis</l>
                  </lg>
                  <lg>
                     <l n="17">parcas, nec rigida mollior aesculo</l>
                     <l n="18">nec Mauris animum mitior anguibus:</l>
                     <l n="19">non hoc semper erit liminis aut aquae</l>
                     <l n="20">caelestis patiens latus.</l>
                  </lg>
               </div>
               <div type="textpart" n="11" met="Sapphic Strophe" subtype="poem">
                  <lg>
                     <l n="1">Mercuri, nam te docilis magistro</l>
                     <l n="2">movit Amphion lapides canendo,</l>
                     <l n="3">tuque testudo resonare septem</l>
                     <l n="4">callida nervis,</l>
                  </lg>
                  <lg>
                     <l n="5">nec loquax olim neque grata, nunc et</l>
                     <l n="6">divitum mensis et amica templis,</l>
                     <l n="7">dic modos, Lyde quibus obstinatas</l>
                     <l n="8">adplicet auris,</l>
                  </lg>
                  <lg>
                     <l n="9">quae velut latis equa trima campis</l>
                     <l n="10">ludit exsultim metuitque tangi</l>
                     <l n="11">nuptiarum expers et adhuc protervo</l>
                     <l n="12">cruda marito.</l>
                  </lg>
                  <lg>
                     <l n="13">tu potes tigris comitesque silvas</l>
                     <l n="14">ducere et rivos celeres morari;</l>
                     <l n="15">cessit immanis tibi blandienti</l>
                     <l n="16">ianitor aulae</l>
                  </lg>
                  <lg>
                     <l n="17">Cerberus, quamvis furiale centum</l>
                     <l n="18">muniant angues caput eius atque</l>
                     <l n="19">spiritus taeter saniesque manet</l>
                     <l n="20">ore trilingui;</l>
                  </lg>
                  <lg>
                     <l n="21">quin et Ixion Tityosque voltu</l>
                     <l n="22">risit invito, stetit urna paulum</l>
                     <l n="23">sicca, dum grato Danai puellas</l>
                     <l n="24">carmine mulces.</l>
                  </lg>
                  <lg>
                     <l n="25">audiat Lyde scelus atque notas</l>
                     <l n="26">virginum poenas et inane lymphae</l>
                     <l n="27">dolium fundo pereuntis imo</l>
                     <l n="28">seraque fata,</l>
                  </lg>
                  <lg>
                     <l n="29">quae manent culpas etiam sub Orco.</l>
                     <l n="30">inpiae, (nam quid potuere maius?)</l>
                     <l n="31">inpiae sponsos potuere duro</l>
                     <l n="32">perdere ferro.</l>
                  </lg>
                  <lg>
                     <l n="33"> una de multis face nuptiali</l>
                     <l n="34">digna periurum fuit in parentem</l>
                     <l n="35">splendide mendax et in omne virgo</l>
                     <l n="36">nobilis aevum,</l>
                  </lg>
                  <lg>
                     <l n="37">“surge” quae dixit iuveni marito,</l>
                     <l n="38">“surge, ne longus tibi somnus unde</l>
                     <l n="39">non times detur; socerum et scelestas</l>
                     <l n="40">falle sorores,</l>
                  </lg>
                  <lg>
                     <l n="41"> quae velut nactae vitulos leaenae</l>
                     <l n="42">singulos eheu lacerant: ego illis</l>
                     <l n="43">mollior nec te feriam neque intra</l>
                     <l n="44">claustra tenebo.</l>
                  </lg>
                  <lg>
                     <l n="45">me pater saevis oneret catenis,</l>
                     <l n="46">quod viro clemens misero peperci,</l>
                     <l n="47">me vel extremos Numidarum in agros</l>
                     <l n="48">classe releget:</l>
                  </lg>
                  <lg>
                     <l n="49">i pedes quo te rapiunt et aurae,</l>
                     <l n="50">dum favet nox et Venus, i secundo</l>
                     <l n="51">omine et nostri memorem sepulcro</l>
                     <l n="52">scalpe querelam.”</l>
                  </lg>
               </div>
               <div type="textpart" n="12" met="Ten Ionici a minore" subtype="poem">
                  <lg>
                     <l n="1">Miserarum est neque amori dare ludum neque dulci</l>
                     <l n="2">mala vino lavere, aut exanimari metuentis</l>
                     <l n="3">patruae verbera linguae.</l>
                  </lg>
                  <lg>
                     <l n="4">tibi qualum Cythereae puer ales, tibi telas</l>
                     <l n="5">operosaeque Minervae studium aufert, Neobule,</l>
                     <l n="6">Liparaei nitor Hebri,</l>
                  </lg>
                  <lg>
                     <l n="7">simul unctos Tiberinis umeros lavit in undis,</l>
                     <l n="8">eques ipso melior Bellerophonte, neque pugno</l>
                     <l n="9">neque segni pede victus,</l>
                  </lg>
                  <lg>
                     <l n="10">catus idem per apertum fugientis agitato</l>
                     <l n="11">grege cervos iaculari et celer arto latitantem</l>
                     <l n="12">fruticeto excipere aprum.</l>
                  </lg>
               </div>
               <div type="textpart" n="13" met="Fourth Asclepiadean" subtype="poem">
                  <lg>
                     <l n="1">O fons Bandusiae splendidior vitro,</l>
                     <l n="2">dulci digne mero non sine floribus,</l>
                     <l n="3">cras donaberis haedo,</l>
                     <l n="4">cui frons turgida cornibus</l>
                  </lg>
                  <lg>
                     <l n="5">primis et venerem et proelia destinat;</l>
                     <l n="6">frustra: nam gelidos inficiet tibi</l>
                     <l n="7">rubro sanguine rivos</l>
                     <l n="8">lascivi suboles gregis.</l>
                  </lg>
                  <lg>
                     <l n="9">te flagrantis atrox hora Caniculae</l>
                     <l n="10">nescit tangere, tu frigus amabile</l>
                     <l n="11">fessis vomere tauris</l>
                     <l n="12">praebes et pecori vago.</l>
                  </lg>
                  <lg>
                     <l n="13">fies nobilium tu quoque fontium</l>
                     <l n="14">me dicente cavis inpositam ilicem</l>
                     <l n="15">saxis, unde loquaces</l>
                     <l n="16">lymphae desiliunt tuae.</l>
                  </lg>
               </div>
               <div type="textpart" n="14" met="Sapphic Strophe" subtype="poem">
                  <lg>
                     <l n="1">Herculis ritu modo dictus, o plebs,</l>
                     <l n="2">morte venalem petiisse laurum</l>
                     <l n="3">Caesar Hispana repetit penatis</l>
                     <l n="4">victor ab ora.</l>
                  </lg>
                  <lg>
                     <l n="5">unico gaudens mulier marito</l>
                     <l n="6">prodeat iustis operata sacris</l>
                     <l n="7">et soror clari ducis et decorae</l>
                     <l n="8">supplice vitta</l>
                  </lg>
                  <lg>
                     <l n="9">virginum matres iuvenumque nuper</l>
                     <l n="10">sospitum; vos, o pueri et puellae</l>
                     <l n="11">iam virum expertae, male nominatis</l>
                     <l n="12">parcite verbis.</l>
                  </lg>
                  <lg>
                     <l n="13">hic dies vere mihi festus atras</l>
                     <l n="14">exiget curas ego nec tumultum</l>
                     <l n="15">nec mori per vim metuam tenente</l>
                     <l n="16">Caesare terras.</l>
                  </lg>
                  <lg>
                     <l n="17">i pete unguentum, puer, et coronas</l>
                     <l n="18">et cadum Marsi memorem duelli,</l>
                     <l n="19">Spartacum siqua potuit vagantem</l>
                     <l n="20">fallere testa.</l>
                  </lg>
                  <lg>
                     <l n="21">dic et argutae properet Neaerae</l>
                     <l n="22">murreum nodo cohibere crinem;</l>
                     <l n="23">si per invisum mora ianitorem</l>
                     <l n="24">fiet, abito.</l>
                  </lg>
                  <lg>
                     <l n="25">lenit albescens animos capillus</l>
                     <l n="26">litium et rixae cupidos protervae;</l>
                     <l n="27">non ego hoc ferrem calidus iuventa</l>
                     <l n="28">consule Planco.</l>
                  </lg>
               </div>
               <div type="textpart" n="15" met="Second Asclepiadean" subtype="poem">
                  <lg>
                     <l n="1">Uxor pauperis Ibyci,</l>
                     <l n="2">tandem nequitiae fige modum tuae</l>
                     <l n="3">famosisque laboribus;</l>
                     <l n="4">maturo propior desine funeri</l>
                  </lg>
                  <lg>
                     <l n="5">inter ludere virgines</l>
                     <l n="6">et stellis nebulam spargere candidis.</l>
                     <l n="7">non, siquid Pholoen, satis</l>
                     <l n="8">et te, Chlori, decet: filia rectius</l>
                  </lg>
                  <lg>
                     <l n="9">expugnat iuvenum domos,</l>
                     <l n="10">pulso Thyias uti concita tympano.</l>
                     <l n="11">illam cogit amor Nothi</l>
                     <l n="12">lascivae similem ludere capreae,</l>
                  </lg>
                  <lg>
                     <l n="13">te lanae prope nobilem</l>
                     <l n="14">tonsae Luceriam, non citharae decent</l>
                     <l n="15">nec flos purpureus rosae</l>
                     <l n="16">nec poti, vetulam, faece tenus cadi.</l>
                  </lg>
               </div>
               <div type="textpart" n="16" met="Third Asclepiadean" subtype="poem">
                  <lg>
                     <l n="1">Inclusam Danaen turris aenea</l>
                     <l n="2">robustaeque fores et vigilum canum</l>
                     <l n="3">tristes excubiae munierant satis</l>
                     <l n="4">nocturnis ab adulteris,</l>
                  </lg>
                  <lg>
                     <l n="5">si non Acrisium virginis abditae</l>
                     <l n="6">custodem pavidum Iuppiter et Venus</l>
                     <l n="7">risissent: fore enim tutum iter et patens</l>
                     <l n="8">converso in pretium deo.</l>
                  </lg>
                  <lg>
                     <l n="9">aurum per medios ire satellites</l>
                     <l n="10">et perrumpere amat saxa potentius</l>
                     <l n="11">ictu fulmineo: concidit auguris</l>
                     <l n="12">Argivi domus ob lucrum</l>
                  </lg>
                  <lg>
                     <l n="13">demersa exitio; diffidit urbium</l>
                     <l n="14">portas vir Macedo et subruit aemulos</l>
                     <l n="15">reges muneribus; munera navium</l>
                     <l n="16">saevos inlaqueant duces.</l>
                  </lg>
                  <lg>
                     <l n="17">crescentem sequitur cura pecuniam</l>
                     <l n="18">maiorumque fames.  iure perhorrui</l>
                     <l n="19">late conspicuum tollere verticem,</l>
                     <l n="20">Maecenas, equitum decus.</l>
                  </lg>
                  <lg>
                     <l n="21">quanto quisque sibi plura negaverit,</l>
                     <l n="22">ab dis plura feret nil cupientium</l>
                     <l n="23">nudus castra peto et transfuga divitum</l>
                     <l n="24">partis linquere gestio,</l>
                  </lg>
                  <lg>
                     <l n="25">contemptae dominus splendidior rei,</l>
                     <l n="26">quam si quidquid arat inpiger Apulus</l>
                     <l n="27">occultare meis dicerer horreis,</l>
                     <l n="28">magnas inter opes inops.</l>
                  </lg>
                  <lg>
                     <l n="29">purae rivos aquae silvaque iugerum</l>
                     <l n="30">paucorum et segetis certa fides meae</l>
                     <l n="31">fulgentem imperio fertilis Africae</l>
                     <l n="32">fallit sorte beatior.</l>
                  </lg>
                  <lg>
                     <l n="33">quamquam nec Calabrae mella ferunt apes</l>
                     <l n="34">nec Laestrygonia Bacchus in amphora</l>
                     <l n="35">languescit mihi nec pinguia Gallicis</l>
                     <l n="36">crescunt vellera pascuis:</l>
                  </lg>
                  <lg>
                     <l n="37">inportuna tamen pauperies abest</l>
                     <l n="38">nec, si plura velim, tu dare deneges.</l>
                     <l n="39">contracto melius parva cupidine</l>
                     <l n="40">vectigalia porrigam</l>
                  </lg>
                  <lg>
                     <l n="41">quam si Mygdoniis regnum Alyattei</l>
                     <l n="42">campis continuem. multa petentibus</l>
                     <l n="43">desunt multa: bene est cui deus obtulit</l>
                     <l n="44">parca quod satis est manu.</l>
                  </lg>
               </div>
               <div type="textpart" n="17" met="Alcaic Strophe" subtype="poem">
                  <lg>
                     <l n="1">Aeli vetusto nobilis ab Lamo,</l>
                     <l n="2">quando et priores hinc Lamias ferunt</l>
                     <l n="3">denominatos et nepotum</l>
                     <l n="4">per memores genus omne fastos,</l>
                  </lg>
                  <lg>
                     <l n="5">auctore ab illo ducis originem,</l>
                     <l n="6">qui Formiarum moenia dicitur</l>
                     <l n="7">princeps et innantem Maricae</l>
                     <l n="8">litoribus tenuisse Lirim,</l>
                  </lg>
                  <lg>
                     <l n="9">late tyrannus:— cras foliis nemus</l>
                     <l n="10">multis et alga litus inutili</l>
                     <l n="11">demissa tempestas ab Euro</l>
                     <l n="12">sternet, aquae nisi fallit augur</l>
                  </lg>
                  <lg>
                     <l n="13">annosa cornix. dum potes, aridum</l>
                     <l n="14">conpone lignum: cras genium mero</l>
                     <l n="15">curabis et porco bimenstri</l>
                     <l n="16">cum famulis operum solutis.</l>
                  </lg>
               </div>
               <div type="textpart" n="18" met="Sapphic Strophe" subtype="poem">
                  <lg>
                     <l n="1">Faune, Nympharum fugientum amator,</l>
                     <l n="2">per meos finis et aprica rura</l>
                     <l n="3">lenis incedas abeasque parvis</l>
                     <l n="4">aequus alumnis,</l>
                  </lg>
                  <lg>
                     <l n="5">si tener pleno cadit haedus anno</l>
                     <l n="6">larga nec desunt Veneris sodali</l>
                     <l n="7">vina craterae, vetus ara multo</l>
                     <l n="8">fumat odore.</l>
                  </lg>
                  <lg>
                     <l n="9">ludit herboso pecus omne campo</l>
                     <l n="10">cum tibi nonae redeunt Decembres,</l>
                     <l n="11">festus in pratis vacat otioso</l>
                     <l n="12">cum bove pagus,</l>
                  </lg>
                  <lg>
                     <l n="13">inter audacis lupus errat agnos,</l>
                     <l n="14">spargit agrestis tibi silva frondes,</l>
                     <l n="15">gaudet invisam pepulisse fossor</l>
                     <l n="16">ter pede terram.</l>
                  </lg>
               </div>
               <div type="textpart" n="19" met="Second Asclepiadean" subtype="poem">
                  <lg>
                     <l n="1">Quantum distet ab Inacho</l>
                     <l n="2">Codrus pro patria non timidus mori</l>
                     <l n="3">narras et genus Aeaci</l>
                     <l n="4">et pugnata sacro bella sub Ilio:</l>
                  </lg>
                  <lg>
                     <l n="5">quo Chium pretio cadum</l>
                     <l n="6">mercemur, quis aquam temperet ignibus,</l>
                     <l n="7">quo praebente domum et quota</l>
                     <l n="8">Paelignis caream frigoribus, taces.</l>
                  </lg>
                  <lg>
                     <l n="9">da lunae propere novae,</l>
                     <l n="10">da noctis mediae, da, puer, auguris</l>
                     <l n="11">Murenae: tribus aut novem</l>
                     <l n="12">miscentur cyathis pocula commodis.</l>
                  </lg>
                  <lg>
                     <l n="13">qui Musas amat imparis,</l>
                     <l n="14">ternos ter cyathos attonitus petet</l>
                     <l n="15">vates; tris prohibet supra</l>
                     <l n="16">rixarum metuens tangere Gratia</l>
                  </lg>
                  <lg>
                     <l n="17">nudis iuncta sororibus.</l>
                     <l n="18">insanire iuvat: cur Berecyntiae</l>
                     <l n="19">cessant flamina tibiae?</l>
                     <l n="20">cur pendet tacita fistula cum lyra?</l>
                  </lg>
                  <lg>
                     <l n="21">parcentis ego dexteras</l>
                     <l n="22">odi: sparge rosas, audiat invidus</l>
                     <l n="23">dementem strepitum Lycus</l>
                     <l n="24">et vicina seni non habilis Lyco.</l>
                  </lg>
                  <lg>
                     <l n="25">spissa te nitidum coma,</l>
                     <l n="26">puro te similem, Telephe, Vespero</l>
                     <l n="27">tempestiva petit Rhode;</l>
                     <l n="28">me lentus Glycerae torret amor meae.</l>
                  </lg>
               </div>
               <div type="textpart" n="20" met="Sapphic Strophe" subtype="poem">
                  <lg>
                     <l n="1">Non vides, quanto moveas periclo,</l>
                     <l n="2">Pyrrhe, Gaetulae catulos leaenae?</l>
                     <l n="3">dura post paulo fugies inaudax</l>
                     <l n="4">proelia raptor,</l>
                  </lg>
                  <lg>
                     <l n="5">cum per obstantis iuvenum catervas</l>
                     <l n="6">ibit insignem repetens Nearchum:</l>
                     <l n="7">grande certamen, tibi praeda cedat,</l>
                     <l n="8">maior an illa.</l>
                  </lg>
                  <lg>
                     <l n="9">interim, dum tu celeres sagittas</l>
                     <l n="10">promis, haec dentis acuit timendos,</l>
                     <l n="11">arbiter pugnae posuisse nudo</l>
                     <l n="12">sub pede palmam</l>
                  </lg>
                  <lg>
                     <l n="13">fertur et leni recreare vento</l>
                     <l n="14">sparsum odoratis umerum capillis,</l>
                     <l n="15">qualis aut Nireus fuit aut aquosa</l>
                     <l n="16">raptus ab Ida.</l>
                  </lg>
               </div>
               <div type="textpart" n="21" met="Alcaic Strophe" subtype="poem">
                  <lg>
                     <l n="1">O nata mecum consule Manlio,</l>
                     <l n="2">seu tu querellas sive geris iocos</l>
                     <l n="3">seu rixam et insanos amores</l>
                     <l n="4">seu facilem, pia testa, somnum,</l>
                  </lg>
                  <lg>
                     <l n="5">quocumque lectum nomine Massicum</l>
                     <l n="6">servas, moveri digna bono die,</l>
                     <l n="7">descende Corvino iubente</l>
                     <l n="8">promere languidiora vina.</l>
                  </lg>
                  <lg>
                     <l n="9">non ille, quamquam Socraticis madet</l>
                     <l n="10">sermonibus, te neglegit horridus:</l>
                     <l n="11">narratur et prisci Catonis</l>
                     <l n="12">saepe mero caluisse virtus.</l>
                  </lg>
                  <lg>
                     <l n="13">tu lene tormentum ingenio admoves</l>
                     <l n="14">plerumque duro, tu sapientium</l>
                     <l n="15">curas et arcanum iocoso</l>
                     <l n="16">consilium retegis Lyaeo,</l>
                  </lg>
                  <lg>
                     <l n="17">tu spem reducis mentibus anxiis</l>
                     <l n="18">virisque et addis cornua pauperi</l>
                     <l n="19">post te neque iratos trementi</l>
                     <l n="20">regum apices neque militum arma.</l>
                  </lg>
                  <lg>
                     <l n="21">te Liber et si laeta aderit Venus</l>
                     <l n="22">segnesque nodum solvere Gratiae</l>
                     <l n="23">vivaeque producent lucernae,</l>
                     <l n="24">dum rediens fugat astra Phoebus.</l>
                  </lg>
               </div>
               <div type="textpart" n="22" met="Sapphic Strophe" subtype="poem">
                  <lg>
                     <l n="1">Montium custos nemorumque, virgo,</l>
                     <l n="2">quae laborantis utero puellas</l>
                     <l n="3">ter vocata audis adimisque leto,</l>
                     <l n="4">diva triformis,</l>
                  </lg>
                  <lg>
                     <l n="5">imminens villae tua pinus esto,</l>
                     <l n="6">quam per exactos ego laetus annos</l>
                     <l n="7">verris obliquum meditantis ictum</l>
                     <l n="8">sanguine donem.</l>
                  </lg>
               </div>
               <div type="textpart" n="23" met="Alcaic Strophe" subtype="poem">
                  <lg>
                     <l n="1">Caelo supinas si tuleris manus</l>
                     <l n="2">nascente luna, rustica Phidyle,</l>
                     <l n="3">si ture placaris et horna</l>
                     <l n="4">fruge Laris avidaque porca:</l>
                  </lg>
                  <lg>
                     <l n="5">nec pestilentem sentiet Africum</l>
                     <l n="6">fecunda vitis nec sterilem seges</l>
                     <l n="7">robiginem aut dulces alumni</l>
                     <l n="8">pomifero grave tempus anno.</l>
                  </lg>
                  <lg>
                     <l n="9">nam quae nivali pascitur Algido</l>
                     <l n="10">devota quercus inter et ilices</l>
                     <l n="11">aut crescit Albanis in herbis</l>
                     <l n="12">victima, pontificum securis</l>
                  </lg>
                  <lg>
                     <l n="13">cervice tinguet: te nihil attinet</l>
                     <l n="14">temptare multa caede bidentium</l>
                     <l n="15">parvos coronantem marino</l>
                     <l n="16">rore deos fragilique myrto.</l>
                  </lg>
                  <lg>
                     <l n="17">inmunis aram si tetigit manus,</l>
                     <l n="18">non sumptuosa blandior hostia,</l>
                     <l n="19">mollivit aversos Penatis</l>
                     <l n="20">farre pio et saliente mica.</l>
                  </lg>
               </div>
               <div type="textpart" n="24" met="Second Asclepiadean" subtype="poem">
                  <lg>
                     <l n="1">Intactis opulentior</l>
                     <l n="2">thesauris Arabum et divitis Indiae</l>
                     <l n="3">caementis licet occupes</l>
                     <l n="4">terrenum omne tuis et mare publicum:</l>
                  </lg>
                  <lg>
                     <l n="5">si figit adamantinos</l>
                     <l n="6">summis verticibus dira Necessitas</l>
                     <l n="7">clavos, non animum metu,</l>
                     <l n="8">non mortis laqueis expedies caput.</l>
                  </lg>
                  <lg>
                     <l n="9">campestres melius Scythae,</l>
                     <l n="10">quorum plaustra vagas rite trahunt domos</l>
                     <l n="11">vivunt et rigidi Getae,</l>
                     <l n="12">inmetata quibus iugera liberas</l>
                  </lg>
                  <lg>
                     <l n="13">fruges et Cererem ferunt</l>
                     <l n="14">nec cultura placet longior annua</l>
                     <l n="15">defunctumque laboribus</l>
                     <l n="16">aequali recreat sorte vicarius.</l>
                  </lg>
                  <lg>
                     <l n="17">illic matre carentibus</l>
                     <l n="18">privignis mulier temperat innocens</l>
                     <l n="19">nec dotata regit virum</l>
                     <l n="20">coniunx nec nitido fidit adultero;</l>
                  </lg>
                  <lg>
                     <l n="21">dos est magna parentium</l>
                     <l n="22">virtus et metuens alterius viri</l>
                     <l n="23">certo foedere castitas,</l>
                     <l n="24">et peccare nefas aut pretium est mori.</l>
                  </lg>
                  <lg>
                     <l n="25">o quisquis volet inpias</l>
                     <l n="26">caedis et rabiem tollere civicam,</l>
                     <l n="27">si quaeret pater urbium</l>
                     <l n="28">subscribi statuis, indomitam audeat</l>
                  </lg>
                  <lg>
                     <l n="29">refrenare licentiam,</l>
                     <l n="30">clarus postgenitis: quatenus, heu nefas</l>
                     <l n="31">virtutem incolumem odimus,</l>
                     <l n="32">sublatam ex oculis quaerimus invidi.</l>
                  </lg>
                  <lg>
                     <l n="33">quid tristes querimoniae,</l>
                     <l n="34">si non supplicio culpa reciditur,</l>
                     <l n="35">quid leges sine moribus</l>
                     <l n="36">vanae proficiunt, si neque fervidis</l>
                  </lg>
                  <lg>
                     <l n="37">pars inclusa caloribus</l>
                     <l n="38">mundi nec Boreae finitimum latus</l>
                     <l n="39">durataeque solo nives</l>
                     <l n="40">mercatorem abigunt, horrida callidi</l>
                  </lg>
                  <lg>
                     <l n="41">vincunt aequora navitae,</l>
                     <l n="42">magnum pauperies opprobrium iubet</l>
                     <l n="43">quidvis et facere et pati</l>
                     <l n="44">virtutisque viam deserit arduae?</l>
                  </lg>
                  <lg>
                     <l n="45">vel nos in Capitolium,</l>
                     <l n="46">quo clamor vocat et turba faventium,</l>
                     <l n="47">vel nos in mare proximum</l>
                     <l n="48">gemmas et lapides aurum et inutile,</l>
                  </lg>
                  <lg>
                     <l n="49">summi materiem mali,</l>
                     <l n="50">mittamus, scelerum si bene paenitet.</l>
                     <l n="51">eradenda cupidinis</l>
                     <l n="52">pravi sunt elementa et tenerae nimis</l>
                  </lg>
                  <lg>
                     <l n="53">mentes asperioribus</l>
                     <l n="54">formandae studiis. nescit equo rudis</l>
                     <l n="55">haerere ingenuus puer</l>
                     <l n="56">venarique timet, ludere doctior,</l>
                  </lg>
                  <lg>
                     <l n="57">seu Graeco iubeas trocho</l>
                     <l n="58">seu malis vetita legibus alea,</l>
                     <l n="59">cum periura patris fides</l>
                     <l n="60">consortem socium fallat et hospites</l>
                  </lg>
                  <lg>
                     <l n="61">indignoque pecuniam</l>
                     <l n="62">heredi properet. scilicet inprobae</l>
                     <l n="63">crescunt divitiae, tamen</l>
                     <l n="64">curtae nescio quid semper abest rei.</l>
                  </lg>
               </div>
               <div type="textpart" n="25" met="Second Asclepiadean" subtype="poem">
                  <lg>
                     <l n="1">Quo me, Bacche, rapis tui</l>
                     <l n="2">plenum? quae nemora aut quos agor in specus,</l>
                     <l n="3">velox mente nova? quibus</l>
                     <l n="4">antris egregii Caesaris audiar</l>
                  </lg>
                  <lg>
                     <l n="5">aeternum meditans decus</l>
                     <l n="6">stellis inserere et consilio Iovis?</l>
                     <l n="7">dicam insigne, recens, adhuc</l>
                     <l n="8">indictum ore alio. non secus in iugis</l>
                  </lg>
                  <lg>
                     <l n="9">exsomnis stupet Euhias</l>
                     <l n="10">Hebrum prospiciens et nive candidam</l>
                     <l n="11">Thracen ac pede barbaro</l>
                     <l n="12">lustratam Rhodopen, ut mihi devio</l>
                  </lg>
                  <lg>
                     <l n="13">ripas et vacuum nemus</l>
                     <l n="14">mirari libet. o Naiadum potens</l>
                     <l n="15">Baccharumque valentium</l>
                     <l n="16">proceras manibus vertere fraxinos,</l>
                  </lg>
                  <lg>
                     <l n="17">nil parvum aut humili modo,</l>
                     <l n="18">nil mortale loquar. dulce periculum est,</l>
                     <l n="19">o Lenaee, sequi deum</l>
                     <l n="20">cingentem viridi tempora pampino.</l>
                  </lg>
               </div>
               <div type="textpart" n="26" met="Alcaic Strophe" subtype="poem">
                  <lg>
                     <l n="1">Vixi puellis nuper idoneus</l>
                     <l n="2">et militavi non sine gloria;</l>
                     <l n="3">nunc arma defunctumque bello</l>
                     <l n="4">barbiton hic paries habebit,</l>
                  </lg>
                  <lg>
                     <l n="5">laevum marinae qui Veneris latus</l>
                     <l n="6">custodit. hic, hic ponite lucida</l>
                     <l n="7">funalia et vectis et arcus</l>
                     <l n="8">oppositis foribus minacis.</l>
                  </lg>
                  <lg>
                     <l n="9">o quae beatam diva tenes Cyprum et</l>
                     <l n="10">Memphin carentem Sithonia nive,</l>
                     <l n="11">regina, sublimi flagello</l>
                     <l n="12">tange Chloen semel arrogantem.</l>
                  </lg>
               </div>
               <div type="textpart" n="27" met="Sapphic Strophe" subtype="poem">
                  <lg>
                     <l n="1">Inpios parrae recinentis omen</l>
                     <l n="2">ducat et praegnans canis aut ab agro</l>
                     <l n="3">rava decurrens lupa Lanuvino</l>
                     <l n="4">fetaque volpes;</l>
                  </lg>
                  <lg>
                     <l n="5">rumpat et serpens iter institutum,</l>
                     <l n="6">si per obliquum similis sagittae</l>
                     <l n="7">terruit mannos: ego cui timebo,</l>
                     <l n="8">providus auspex,</l>
                  </lg>
                  <lg>
                     <l n="9">antequam stantis repetat paludes</l>
                     <l n="10">imbrium divina avis imminentium,</l>
                     <l n="11">oscinem corvum prece suscitabo</l>
                     <l n="12">solis ab ortu.</l>
                  </lg>
                  <lg>
                     <l n="13">sis licet felix, ubicumque mavis,</l>
                     <l n="14">et memor nostri, Galatea, vivas</l>
                     <l n="15">teque nec laevos vetet ire picus</l>
                     <l n="16">nec vaga cornix.</l>
                  </lg>
                  <lg>
                     <l n="17">sed vides, quanto trepidet tumultu</l>
                     <l n="18">pronus Orion. ego quid sit ater</l>
                     <l n="19">Hadriae novi sinus et quid albus</l>
                     <l n="20">peccet Iapyx.</l>
                  </lg>
                  <lg>
                     <l n="21">hostium uxores puerique caecos</l>
                     <l n="22">sentiant motus orientis Austri et</l>
                     <l n="23">aequoris nigri fremitum et trementis</l>
                     <l n="24">verbere ripas.</l>
                  </lg>
                  <lg>
                     <l n="25">sic et Europe niveum doloso</l>
                     <l n="26">credidit tauro latus et scatentem</l>
                     <l n="27">beluis pontum mediasque fraudes</l>
                     <l n="28">palluit audax.</l>
                  </lg>
                  <lg>
                     <l n="29">nuper in pratis studiosa florum et</l>
                     <l n="30">debitae Nymphis opifex coronae</l>
                     <l n="31">nocte sublustri nihil astra praeter</l>
                     <l n="32">vidit et undas.</l>
                  </lg>
                  <lg>
                     <l n="33">quae simul centum tetigit potentem</l>
                     <l n="34">oppidis Creten, “pater, o relictum</l>
                     <l n="35">filiae nomen pietasque” dixit</l>
                     <l n="36">“victa furore!</l>
                  </lg>
                  <lg>
                     <l n="37">unde quo veni? levis una mors est</l>
                     <l n="38">virginum culpae. vigilansne ploro</l>
                     <l n="39">turpe conmissum an vitiis carentem</l>
                     <l n="40">ludit imago</l>
                  </lg>
                  <lg>
                     <l n="41">vana, quae porta fugiens eburna</l>
                     <l n="42">somnium ducit? meliusne fluctus</l>
                     <l n="43">ire per longos fuit an recentis</l>
                     <l n="44">carpere flores?</l>
                  </lg>
                  <lg>
                     <l n="45">siquis infamem mihi nunc iuvencum</l>
                     <l n="46">dedat iratae, lacerare ferro et</l>
                     <l n="47">frangere enitar modo multum amati</l>
                     <l n="48">cornua monstri.</l>
                  </lg>
                  <lg>
                     <l n="49">inpudens liqui patrios Penates,</l>
                     <l n="50">inpudens Orcum moror. o deorum</l>
                     <l n="51">siquis haec audis, utinam inter errem</l>
                     <l n="52">nuda leones.</l>
                  </lg>
                  <lg>
                     <l n="53">antequam turpis macies decentis</l>
                     <l n="54">occupet malas teneraeque sucus</l>
                     <l n="55">defluat praedae, speciosa quaero</l>
                     <l n="56">pascere tigris</l>
                  </lg>
                  <lg>
                     <l n="57">“vilis Europe” pater urget absens:</l>
                     <l n="58">“quid mori cessas?  potes hac ab orno</l>
                     <l n="59">pendulum zona bene te secuta</l>
                     <l n="60">laedere collum.</l>
                  </lg>
                  <lg>
                     <l n="61">sive te rupes et acuta leto</l>
                     <l n="62">saxa delectant, age te procellae</l>
                     <l n="63">crede veloci, nisi erile mavis</l>
                     <l n="64">carpere pensum</l>
                  </lg>
                  <lg>
                     <l n="65">regius sanguis dominaeque tradi</l>
                     <l n="66">barbarae paelex.”” aderat querenti</l>
                     <l n="67">perfidum ridens Venus et remisso</l>
                     <l n="68">filius arcu.</l>
                  </lg>
                  <lg>
                     <l n="69">mox ubi lusit satis, “abstineto”</l>
                     <l n="70">dixit “irarum calidaeque rixae,</l>
                     <l n="71">cum tibi invisus laceranda reddet</l>
                     <l n="72">cornua taurus.</l>
                  </lg>
                  <lg>
                     <l n="73">uxor invicti Iovis esse nescis.</l>
                     <l n="74">mitte singultus, bene ferre magnam</l>
                     <l n="75">disce fortunam; tua sectus orbis</l>
                     <l n="76">nomina ducet.”</l>
                  </lg>
               </div>
               <div type="textpart" n="28" met="Second Asclepiadean" subtype="poem">
                  <lg>
                     <l n="1">Festo quid potius die</l>
                     <l n="2">Neptuni faciam? prome reconditum,</l>
                     <l n="3">Lyde, strenua Caecubum,</l>
                     <l n="4">munitaeque adhibe vim sapientiae.</l>
                  </lg>
                  <lg>
                     <l n="5">inclinare meridiem</l>
                     <l n="6">sentis et, veluti stet volucris dies,</l>
                     <l n="7">parcis deripere horreo</l>
                     <l n="8">cessantem Bibuli consulis amphoram.</l>
                  </lg>
                  <lg>
                     <l n="9">nos cantabimus invicem</l>
                     <l n="10">Neptunum et viridis Nereidum comas;</l>
                     <l n="11">tu curva recines lyra</l>
                     <l n="12">Latonam et celeris spicula Cynthiae;</l>
                  </lg>
                  <lg>
                     <l n="13">summo carmine quae Cnidon</l>
                     <l n="14">fulgentisque tenet Cycladas et Paphon</l>
                     <l n="15">iunctis visit oloribus</l>
                     <l n="16">dicetur, merita Nox quoque nenia.</l>
                  </lg>
               </div>
               <div type="textpart" n="29" met="Alcaic Strophe" subtype="poem">
                  <lg>
                     <l n="1">Tyrrhena regum progenies, tibi</l>
                     <l n="2">non ante verso lene merum cado</l>
                     <l n="3">cum flore, Maecenas, rosarum et</l>
                     <l n="4">pressa tuis balanus capillis</l>
                  </lg>
                  <lg>
                     <l n="5">iamdudum apud me est: eripe te morae</l>
                     <l n="6">ne semper udum Tibur et Aefulae</l>
                     <l n="7">declive contempleris arvum et</l>
                     <l n="8">Telegoni iuga parricidae.</l>
                  </lg>
                  <lg>
                     <l n="9">fastidiosam desere copiam et</l>
                     <l n="10">molem propinquam nubibus arduis,</l>
                     <l n="11">omitte mirari beatae</l>
                     <l n="12">fumum et opes strepitumque Romae.</l>
                  </lg>
                  <lg>
                     <l n="13">plerumque gratae divitibus vices</l>
                     <l n="14">mundaeque parvo sub lare pauperum</l>
                     <l n="15">cenae sine aulaeis et ostro</l>
                     <l n="16">sollicitam explicuere frontem.</l>
                  </lg>
                  <lg>
                     <l n="17">Iam clarus occultum Andromedae pater</l>
                     <l n="18">ostendit ignem, iam Procyon furit</l>
                     <l n="19">et stella vesani Leonis,</l>
                     <l n="20">sole dies referente siccos;</l>
                  </lg>
                  <lg>
                     <l n="21">iam pastor umbras cum grege languido</l>
                     <l n="22">rivumque fessus quaerit et horidi</l>
                     <l n="23">dumeta Silvani, caretque</l>
                     <l n="24">ripa vagis taciturna ventis.</l>
                  </lg>
                  <lg>
                     <l n="25">tu civitatem quis deceat status</l>
                     <l n="26">curas et urbi sollicitus times</l>
                     <l n="27">quid Seres et regnata Cyro</l>
                     <l n="28">Bactra parent Tanaisque discors.</l>
                  </lg>
                  <lg>
                     <l n="29">prudens futuri temporis exitum</l>
                     <l n="30">caliginosa nocte premit deus</l>
                     <l n="31">ridetque, si mortalis ultra</l>
                     <l n="32">fas trepidat. quod adest memento</l>
                  </lg>
                  <lg>
                     <l n="33">conponere aequos; cetera fluminis</l>
                     <l n="34">ritu feruntur, nunc medio alveo</l>
                     <l n="35">cum pace delabentis Etruscum</l>
                     <l n="36">in mare, nunc lapides adesos</l>
                  </lg>
                  <lg>
                     <l n="37">stirpisque raptas et pecus et domos</l>
                     <l n="38">volventis una, non sine montium</l>
                     <l n="39">clamore vicinaeque silvae,</l>
                     <l n="40">cum fera diluvies quietos</l>
                  </lg>
                  <lg>
                     <l n="41">inritat amnis. ille potens sui</l>
                     <l n="42">laetusque deget cui licet in diem</l>
                     <l n="43">dixisse “vixi: cras vel atra</l>
                     <l n="44">nube polum pater occupato</l>
                  </lg>
                  <lg>
                     <l n="45">vel sole puro; non tamen inritum</l>
                     <l n="46">quodcumque retro est efficiet neque</l>
                     <l n="47">diffinget infectumque reddet</l>
                     <l n="48">quod fugiens semel hora vexit.”</l>
                  </lg>
                  <lg>
                     <l n="49">Fortuna saevo laeta negotio et</l>
                     <l n="50">ludum insolentem ludere pertinax</l>
                     <l n="51">transmutat incertos honores,</l>
                     <l n="52">nunc mihi nunc alii benigna.</l>
                  </lg>
                  <lg>
                     <l n="53">laudo manentem; si celeres quatit</l>
                     <l n="54">pennas, resigno quae dedit et mea</l>
                     <l n="55">virtute me involvo probamque</l>
                     <l n="56">pauperiem sine dote quaero.</l>
                  </lg>
                  <lg>
                     <l n="57">non est meum, si mugiat Africis</l>
                     <l n="58">malus procellis, ad miseras preces</l>
                     <l n="59">decurrere et votis pacisci</l>
                     <l n="60">ne Cypriae Tyriaeque merces</l>
                  </lg>
                  <lg>
                     <l n="61">addant avaro divitias mari:</l>
                     <l n="62">tunc me biremis praesidio scaphae</l>
                     <l n="63">tutum per Aegaeos tumultus</l>
                     <l n="64">aura feret geminusque Pollux.</l>
                  </lg>
               </div>
               <div type="textpart" n="30" met="First Asclepiadean" subtype="poem">
                  <l n="1">Exegi monumentum aere perennius</l>
                  <l n="2">regalique situ pyramidum altius,</l>
                  <l n="3">quod non imber edax, non aquilo impotens</l>
                  <l n="4">possit diruere aut innumerabilis</l>
                  <l n="5">annorum series et fuga temporum.</l>
                  <l n="6">non omnis moriar multaque pars mei</l>
                  <l n="7">vitabit Libitinam; usque ego postera</l>
                  <l n="8">crescam laude recens, dum Capitolium</l>
                  <l n="9">scandet cum tacita virgine pontifex.</l>
                  <l n="10">dicar, qua violens obstrepit Aufidus</l>
                  <l n="11">et qua pauper aquae Daunus agrestium</l>
                  <l n="12">regnavit populorum, ex humili potens,</l>
                  <l n="13">princeps Aeolium carmen ad Italos</l>
                  <l n="14">deduxisse modos. sume superbiam</l>
                  <l n="15">quaesitam meritis et mihi Delphica</l>
                  <l n="16">lauro cinge volens, Melpomene, comam.</l>
               </div>
            </div>
            <div type="textpart" n="4" subtype="book">
               <div type="textpart" n="1" met="Second Asclepiadean" subtype="poem">
                  <lg>
                     <l n="1">Intermissa, Venus, diu</l>
                     <l n="2">rursus bella moves? parce, precor precor.</l>
                     <l n="3">non sum qualis eram bonae</l>
                     <l n="4">sub regno Cinarae. desine, dulcium</l>
                  </lg>
                  <lg>
                     <l n="5">mater saeva Cupidinum,</l>
                     <l n="6">circa lustra decem flectere mollibus</l>
                     <l n="7">iam durum imperiis: abi,</l>
                     <l n="8">quo blandae iuvenum te revocant preces.</l>
                  </lg>
                  <lg>
                     <l n="9">tempestivius in domum</l>
                     <l n="10">Pauli purpureis ales oloribus</l>
                     <l n="11">comissabere Maximi,</l>
                     <l n="12">si torrere iecur quaeris idoneum;</l>
                  </lg>
                  <lg>
                     <l n="13">namque et nobilis et decens</l>
                     <l n="14">et pro sollicitis non tacitus reis</l>
                     <l n="15">et centum puer artium</l>
                     <l n="16">late signa feret militiae tuae</l>
                  </lg>
                  <lg>
                     <l n="17">et, quandoque potentior</l>
                     <l n="18">largi muneribus riserit aemuli,</l>
                     <l n="19">Albanos prope te lacus</l>
                     <l n="20">ponet marmoream sub trabe citrea.</l>
                  </lg>
                  <lg>
                     <l n="21">illic plurima naribus</l>
                     <l n="22">duces tura lyraeque et Berecyntiae</l>
                     <l n="23">delectabere tibiae</l>
                     <l n="24">mixtis carminibus non sine fistula;</l>
                  </lg>
                  <lg>
                     <l n="25">illic bis pueri die</l>
                     <l n="26">numen cum teneris virginibus tuum</l>
                     <l n="27">laudantes pede candido</l>
                     <l n="28">in morem Salium ter quatient humum.</l>
                  </lg>
                  <lg>
                     <l n="29">me nec femina nec puer</l>
                     <l n="30">iam nec spes animi credula mutui</l>
                     <l n="31">nec certare iuvat mero</l>
                     <l n="32">nec vincire novis tempora floribus.</l>
                  </lg>
                  <lg>
                     <l n="33">sed cur heu, Ligurine, cur</l>
                     <l n="34">manat rara meas lacrima per genas?</l>
                     <l n="35">cur facunda parum decoro</l>
                     <l n="36">inter verba cadit lingua silentio?</l>
                  </lg>
                  <lg>
                     <l n="37">nocturnis ego somniis</l>
                     <l n="38">iam captum teneo, iam volucrem sequor</l>
                     <l n="39">te per gramina Martii</l>
                     <l n="40">campi, te per aquas, dure, volubilis.</l>
                  </lg>
               </div>
               <div type="textpart" n="2" met="Sapphic Strophe" subtype="poem">
                  <lg>
                     <l n="1">Pindarum quisquis studet aemulari,</l>
                     <l n="2">Iulle, ceratis ope Daedalea</l>
                     <l n="3">nititur pennis vitreo daturus</l>
                     <l n="4">nomina ponto.</l>
                  </lg>
                  <lg>
                     <l n="5">monte decurrens velut amnis, imbres</l>
                     <l n="6">quem super notas aluere ripas,</l>
                     <l n="7">fervet inmensusque ruit profundo</l>
                     <l n="8">Pindarus ore,</l>
                  </lg>
                  <lg>
                     <l n="9">laurea donandus Apollinari,</l>
                     <l n="10">seu per audacis nova dithyrambos</l>
                     <l n="11">verba devolvit numerisque fertur</l>
                     <l n="12">lege solutis,</l>
                  </lg>
                  <lg>
                     <l n="13">seu deos regesque canit, deorum</l>
                     <l n="14">sanguinem, per quos cecidere iusta</l>
                     <l n="15">morte Centauri, cecidit tremendae</l>
                     <l n="16">flamma Chimaerae,</l>
                  </lg>
                  <lg>
                     <l n="17">sive quos Elea domum reducit</l>
                     <l n="18">palma caelestis pugilemve equomve</l>
                     <l n="19">dicit et centum potiore signis</l>
                     <l n="20">munere donat,</l>
                  </lg>
                  <lg>
                     <l n="21">flebili sponsae iuvenemve raptum</l>
                     <l n="22">plorat et viris animumque moresque</l>
                     <l n="23">aureos educit in astra nigroque</l>
                     <l n="24">invidet Orco.</l>
                  </lg>
                  <lg>
                     <l n="25">multa Dircaeum levat aura cycnum,</l>
                     <l n="26">tendit, Antoni, quotiens in altos</l>
                     <l n="27">nubium tractus: ego apis Matinae</l>
                     <l n="28">more modoque</l>
                  </lg>
                  <lg>
                     <l n="29">grata carpentis thyma per laborem</l>
                     <l n="30">plurimum circa nemus uvidique</l>
                     <l n="31">Tiburis ripas operosa parvos</l>
                     <l n="32">carmina fingo.</l>
                  </lg>
                  <lg>
                     <l n="33">concines maiore poeta plectro</l>
                     <l n="34">Caesarem, quandoque trahet ferocis</l>
                     <l n="35">per sacrum clivum merita decorus</l>
                     <l n="36">fronde Sygambros;</l>
                  </lg>
                  <lg>
                     <l n="37">quo nihil maius meliusve terris</l>
                     <l n="38">fata donavere bonique divi</l>
                     <l n="39">nec dabunt, quamvis redeant in aurum</l>
                     <l n="40">tempora priscum.</l>
                  </lg>
                  <lg>
                     <l n="41">concines laetosque dies et urbis</l>
                     <l n="42">publicum ludum super inpetrato</l>
                     <l n="43">fortis Augusti reditu forumque</l>
                     <l n="44">litibus orbum.</l>
                  </lg>
                  <lg>
                     <l n="45">tum meae, si quid loquar audiendum,</l>
                     <l n="46">vocis accedet bona pars et “o sol</l>
                     <l n="47">pulcher, o laudande!” canam recepto</l>
                     <l n="48">Caesare felix.</l>
                  </lg>
                  <lg>
                     <l n="49">teque, dum procedis, “Io Triumphe”</l>
                     <l n="50">non semel dicemus, “Io Triumphe”</l>
                     <l n="51">civitas omnis dabimusque divis</l>
                     <l n="52">tura benignis.</l>
                  </lg>
                  <lg>
                     <l n="53">te decem tauri totidemque vaccae,</l>
                     <l n="54">me tener solvet vitulus, relicta</l>
                     <l n="55">matre qui largis iuvenescit herbis</l>
                     <l n="56">in mea vota,</l>
                  </lg>
                  <lg>
                     <l n="57">fronte curvatos imitatus ignis</l>
                     <l n="58">tertium lunae referentis ortum,</l>
                     <l n="59">qua notam duxit, niveus videri,</l>
                     <l n="60">cetera fulvos.</l>
                  </lg>
               </div>
               <div type="textpart" n="3" met="Second Asclepiadean" subtype="poem">
                  <lg>
                     <l n="1">Quem tu, Melpomene, semel</l>
                     <l n="2">nascentem placido lumine videris,</l>
                     <l n="3">illum non labor Isthmius</l>
                     <l n="4">clarabit pugilem, non equos inpiger</l>
                  </lg>
                  <lg>
                     <l n="5">curru ducet Achaico</l>
                     <l n="6">victorem neque res bellica Deliis</l>
                     <l n="7">ornatum foliis ducem,</l>
                     <l n="8">quod regum tumidas contuderit minas,</l>
                  </lg>
                  <lg>
                     <l n="9">ostendet Capitolio:</l>
                     <l n="10">sed quae Tibur aquae fertile praefluunt</l>
                     <l n="11">et spissae nemorum comae</l>
                     <l n="12">fingent Aeolio carmine nobilem.</l>
                  </lg>
                  <lg>
                     <l n="13">Romae principis urbium</l>
                     <l n="14">dignatur suboles inter amabilis</l>
                     <l n="15">vatum ponere me choros</l>
                     <l n="16">et iam dente minus mordeor invido.</l>
                  </lg>
                  <lg>
                     <l n="17">o testudinis aureae</l>
                     <l n="18">dulcem quae strepitum, Pieri, temperas,</l>
                     <l n="19">o mutis quoque piscibus</l>
                     <l n="20">donatura cycni, si libeat, sonum,</l>
                  </lg>
                  <lg>
                     <l n="21">totum muneris hoc tui est,</l>
                     <l n="22">quod monstror digito praetereuntium</l>
                     <l n="23">Romanae fidicen lyrae:</l>
                     <l n="24">quod spiro et placeo, si placeo, tuum est.</l>
                  </lg>
               </div>
               <div type="textpart" n="4" met="Alcaic Strophe" subtype="poem">
                  <lg>
                     <l n="1">Qualem ministrum fulminis alitem,</l>
                     <l n="2">cui rex deorum regnum in avis vagas</l>
                     <l n="3">permisit expertus fidelem</l>
                     <l n="4">Iuppiter in Ganymede flavo,</l>
                  </lg>
                  <lg>
                     <l n="5">olim iuventas et patrius vigor</l>
                     <l n="6">nido laborum propulit inscium,</l>
                     <l n="7">vernique iam nimbis remotis</l>
                     <l n="8">insolitos docuere nisus</l>
                  </lg>
                  <lg>
                     <l n="9">venti paventem, mox in ovilia</l>
                     <l n="10">demisit hostem vividus impetus,</l>
                     <l n="11">nunc in reluctantis dracones</l>
                     <l n="12">egit amor dapis atque pugnae;</l>
                  </lg>
                  <lg>
                     <l n="13">qualemve laetis caprea pascuis</l>
                     <l n="14">intenta fulvae matris ab ubere</l>
                     <l n="15">iam lacte depulsum leonem</l>
                     <l n="16">dente novo peritura vidit:</l>
                  </lg>
                  <lg>
                     <l n="17">videre Raetis bella sub Alpibus</l>
                     <l n="18">Drusum gerentem Vindelici. quibus</l>
                     <l n="19">mos unde deductus per omne</l>
                     <l n="20">tempus Amazonia securi</l>
                  </lg>
                  <lg>
                     <l n="21">dextras obarmet, quaerere distuli</l>
                     <l n="22">nec scire fas est omnia, sed diu</l>
                     <l n="23">lateque victrices catervae</l>
                     <l n="24">consiliis iuvenis revictae</l>
                  </lg>
                  <lg>
                     <l n="25">sensere, quid mens rite, quid indoles</l>
                     <l n="26">nutrita faustis sub penetralibus</l>
                     <l n="27">posset, quid Augusti paternus</l>
                     <l n="28">in pueros animus Nerones.</l>
                  </lg>
                  <lg>
                     <l n="29">fortes creantur fortibus et bonis:</l>
                     <l n="30">est in iuvencis, est in equis patrum</l>
                     <l n="31">virtus neque inbellem feroces</l>
                     <l n="32">progenerant aquilae columbam.</l>
                  </lg>
                  <lg>
                     <l n="33">doctrina sed vim promovet insitam</l>
                     <l n="34">rectique cultus pectora roborant;</l>
                     <l n="35">utcumque defecere mores,</l>
                     <l n="36">indecorant bene nata culpae.</l>
                  </lg>
                  <lg>
                     <l n="37">quid debeas, o Roma, Neronibus,</l>
                     <l n="38">testis Metaurum flumen et Hasdrubal</l>
                     <l n="39">devictus et pulcher fugatis</l>
                     <l n="40">ille dies Latio tenebris,</l>
                  </lg>
                  <lg>
                     <l n="41">qui primus alma risit adorea,</l>
                     <l n="42">dirus per urbis Afer ut Italas</l>
                     <l n="43">ceu flamma per taedas vel Eurus</l>
                     <l n="44">per Siculas equitavit undas.</l>
                  </lg>
                  <lg>
                     <l n="45">post hoc secundis usque laboribus</l>
                     <l n="46">Romana pubes crevit et inpio</l>
                     <l n="47">vastata Poenorum tumultu</l>
                     <l n="48">fana deos habuere rectos.</l>
                  </lg>
                  <lg>
                     <l n="49">dixitque tandem perfidus Hannibal:</l>
                     <l n="50">“cervi, luporum praeda rapacium,</l>
                     <l n="51">sectamur ultro quos opimus</l>
                     <l n="52">fallere et effugere est triumphus.</l>
                  </lg>
                  <lg>
                     <l n="53">gens, quae cremato fortis ab Ilio</l>
                     <l n="54">iactata Tuscis aequoribus sacra</l>
                     <l n="55">natosque maturosque patres</l>
                     <l n="56">pertulit Ausonias ad urbis,</l>
                  </lg>
                  <lg>
                     <l n="57">duris ut ilex tonsa bipennibus</l>
                     <l n="58">nigrae feraci frondis in Algido,</l>
                     <l n="59">per damna, per caedis ab ipso</l>
                     <l n="60">ducit opes animumque ferro.</l>
                  </lg>
                  <lg>
                     <l n="61">non hydra secto corpore firmior</l>
                     <l n="62">vinci dolentem crevit in Herculem</l>
                     <l n="63">monstrumve submisere Colchi</l>
                     <l n="64">maius Echioniaeve Thebae.</l>
                  </lg>
                  <lg>
                     <l n="65">merses profundo, pulchrior evenit;</l>
                     <l n="66">luctere, multa proruet integrum</l>
                     <l n="67">cum laude victorem geretque</l>
                     <l n="68">proelia coniugibus loquenda.</l>
                  </lg>
                  <lg>
                     <l n="69">Carthagini iam non ego nuntios</l>
                     <l n="70">mittam superbos: occidit, occidit</l>
                     <l n="71">spes omnis et fortuna nostri</l>
                     <l n="72">nominis Hasdrubale interempto.</l>
                  </lg>
                  <lg>
                     <l n="73">nil Claudiae non perficient manus,</l>
                     <l n="74">quas et benigno numine Iuppiter</l>
                     <l n="75">defendit et curae sagaces</l>
                     <l n="76">expediunt per acuta belli”.</l>
                  </lg>
               </div>
               <div type="textpart" n="5" met="Third Asclepiadean" subtype="poem">
                  <lg>
                     <l n="1">Divis orte bonis, optume Romulae</l>
                     <l n="2">custos gentis, abes iam nimium diu;</l>
                     <l n="3">maturum reditum pollicitus patrum</l>
                     <l n="4">sancto concilio redi.</l>
                  </lg>
                  <lg>
                     <l n="5">lucem redde tuae, dux bone, patriae:</l>
                     <l n="6">instar veris enim voltus ubi tuus</l>
                     <l n="7">adfulsit populo, gratior it dies</l>
                     <l n="8">et soles melius nitent.</l>
                  </lg>
                  <lg>
                     <l n="9">ut mater iuvenem, quem Notus invido</l>
                     <l n="10">flatu Carpathii trans maris aequora</l>
                     <l n="11">cunctantem spatio longius annuo</l>
                     <l n="12">dulci distinet a domo,</l>
                  </lg>
                  <lg>
                     <l n="13">votis ominibusque et precibus vocat</l>
                     <l n="14">curvo nec faciem litore dimovet:</l>
                     <l n="15">sic desideriis icta fidelibus</l>
                     <l n="16">quaerit patria Caesarem.</l>
                  </lg>
                  <lg>
                     <l n="17">tutus bos etenim rura perambulat,</l>
                     <l n="18">nutrit rura Ceres almaque Faustitas,</l>
                     <l n="19">pacatum volitant per mare navitae;</l>
                     <l n="20">culpari metuit fides,</l>
                  </lg>
                  <lg>
                     <l n="21">nullis polluitur casta domus stupris,</l>
                     <l n="22">mos et lex maculosum edomuit nefas,</l>
                     <l n="23">laudantur simili prole puerperae,</l>
                     <l n="24">culpam poena premit comes.</l>
                  </lg>
                  <lg>
                     <l n="25">quis Parthum paveat, quis gelidum Scythen,</l>
                     <l n="26">quis Germania quos horrida parturit</l>
                     <l n="27">fetus incolumi Caesare? quis ferae</l>
                     <l n="28">bellum curet Hiberiae?</l>
                  </lg>
                  <lg>
                     <l n="29">condit quisque diem collibus in suis</l>
                     <l n="30">et vitem viduas ducit ad arbores;</l>
                     <l n="31">hinc ad vina redit laetus et alteris</l>
                     <l n="32">te mensis adhibet deum;</l>
                  </lg>
                  <lg>
                     <l n="33">te multa prece, te prosequitur mero</l>
                     <l n="34">defuso pateris et Laribus tuum</l>
                     <l n="35">miscet numen, uti Graecia Castoris</l>
                     <l n="36">et magni memor Herculis.</l>
                     <lg>
                        <l n="37">“longas o utinam, dux bone, ferias</l>
                        <l n="38">praestes Hesperiae!” dicimus integro</l>
                        <l n="39">sicci mane die, dicimus uvidi,</l>
                        <l n="40">cum sol Oceano subest.</l>
                     </lg>
                  </lg>
               </div>
               <div type="textpart" n="6" met="Sapphic Strophe" subtype="poem">
                  <lg>
                     <l n="1">Dive, quem proles Niobea magnae</l>
                     <l n="2">vindicem linguae Tityosque raptor</l>
                     <l n="3">sensit et Troiae prope victor altae</l>
                     <l n="4">Pthius Achilles,</l>
                  </lg>
                  <lg>
                     <l n="5">ceteris maior, tibi miles inpar,</l>
                     <l n="6">filius quamvis Thetidis marinae</l>
                     <l n="7">Dardanas turris quateret tremenda</l>
                     <l n="8">cuspide pugnax—</l>
                  </lg>
                  <lg>
                     <l n="9">ille, mordaci velut icta ferro</l>
                     <l n="10">pinus aut inpulsa cupressus Euro,</l>
                     <l n="11">procidit late posuitque collum in</l>
                     <l n="12">pulvere Teucro;</l>
                  </lg>
                  <lg>
                     <l n="13">ille non inclusus equo Minervae</l>
                     <l n="14">sacra mentito male feriatos</l>
                     <l n="15">Troas et laetam Priami choreis</l>
                     <l n="16">falleret aulam,</l>
                  </lg>
                  <lg>
                     <l n="17">sed palam captis gravis, heu nefas, heu,</l>
                     <l n="18">nescios fari pueros Achivis</l>
                     <l n="19">ureret flammis, etiam latentem</l>
                     <l n="20">matris in alvo,</l>
                  </lg>
                  <lg>
                     <l n="21">ni tuis victus Venerisque gratae</l>
                     <l n="22">vocibus divum pater adnuisset</l>
                     <l n="23">rebus Aeneae potiore ductos</l>
                     <l n="24">alite muros.</l>
                  </lg>
                  <lg>
                     <l n="25">doctor argutae fidicen Thaliae</l>
                     <l n="26">Phoebe, qui Xantho lavis amne crinis,</l>
                     <l n="27">Dauniae defende decus Camenae,</l>
                     <l n="28">levis Agyieu.</l>
                  </lg>
                  <lg>
                     <l n="29">spiritum Phoebus, mihi Phoebus artem</l>
                     <l n="30">carminis nomenque dedit poetae.</l>
                     <l n="31">virginum primae puerique claris</l>
                     <l n="32">patribus orti,</l>
                  </lg>
                  <lg>
                     <l n="33">Deliae tutela deae, fugacis</l>
                     <l n="34">lyncas et cervos cohibentis arcu,</l>
                     <l n="35">Lesbium servate pedem meique</l>
                     <l n="36">pollicis ictum</l>
                  </lg>
                  <lg>
                     <l n="37">rite Latonae puerum canentes,</l>
                     <l n="38">rite crescentem face Noctilucam,</l>
                     <l n="39">prosperam frugum celeremque pronos</l>
                     <l n="40">volvere mensis.</l>
                  </lg>
                  <lg>
                     <l n="41">nupta iam dices “ego dis amicum</l>
                     <l n="42">saeculo festas referente luces</l>
                     <l n="43">reddidi carmen docilis modorum</l>
                     <l n="44"> vatis Horati.”</l>
                  </lg>
               </div>
               <div type="textpart" n="7" met="First Archilochian" subtype="poem">
                  <lg>
                     <l n="1">Diffugere nives, redeunt iam gramina campis</l>
                     <l n="2">arboribusque comae;</l>
                     <l n="3">mutat terra vices et decrescentia ripas</l>
                     <l n="4">flumina praetereunt;</l>
                  </lg>
                  <lg>
                     <l n="5">Gratia cum Nymphis geminisque sororibus audet</l>
                     <l n="6">ducere nuda choros:</l>
                     <l n="7">inmortalia ne speres, monet annus et almum</l>
                     <l n="8">quae rapit hora diem.</l>
                  </lg>
                  <lg>
                     <l n="9">frigora mitescunt Zephyris, ver proterit aestas</l>
                     <l n="10">interitura, simul</l>
                     <l n="11">pomifer autumnus fruges effuderit, et mox</l>
                     <l n="12">bruma recurrit iners.</l>
                  </lg>
                  <lg>
                     <l n="13">damna tamen celeres reparant caelestia lunae:</l>
                     <l n="14">nos ubi decidimus</l>
                     <l n="15">quo pius Aeneas, quo dives Tullus et Ancus,</l>
                     <l n="16">pulvis et umbra sumus.</l>
                  </lg>
                  <lg>
                     <l n="17">quis scit an adiciant hodiernae crastina summae</l>
                     <l n="18">tempora di superi?</l>
                     <l n="19">cuncta manus avidas fugient heredis amico</l>
                     <l n="20">quae dederis animo.</l>
                  </lg>
                  <lg>
                     <l n="21">cum semel occideris et de te, splendida, Minos</l>
                     <l n="22">fecerit arbitria,</l>
                     <l n="23">non, Torquate, genus, non te facundia, non te</l>
                     <l n="24">restituet pietas;</l>
                  </lg>
                  <lg>
                     <l n="25">infernis neque enim tenebris Diana pudicum</l>
                     <l n="26">liberat Hippolytum</l>
                     <l n="27">nec Lethaea valet Theseus abrumpere caro</l>
                     <l n="28">vincula Pirithoo.</l>
                  </lg>
               </div>
               <div type="textpart" n="8" met="First Asclepiadean" subtype="poem">
                  <l n="1">Donarem pateras grataque commodus,</l>
                  <l n="2">Censorine, meis aera sodalibus,</l>
                  <l n="3">donarem tripodas, praemia fortium</l>
                  <l n="4">Graiorum, neque tu pessuma munerum</l>
                  <l n="5">ferres, divite me scilicet artium</l>
                  <l n="6">quas aut Parrhasius protulit aut Scopas,</l>
                  <l n="7">hic saxo, liquidis ille coloribus</l>
                  <l n="8">sollers nunc hominem ponere, nunc deum</l>
                  <l n="9">sed non haec mihi vis, nec tibi talium</l>
                  <l n="10">res est aut animus deliciarum egens.</l>
                  <l n="11">gaudes carminibus; carmina possumus</l>
                  <l n="12">donare et pretium dicere muneri.</l>
                  <l n="13">non incisa notis marmora publicis,</l>
                  <l n="14">per quae spiritus et vita redit bonis</l>
                  <l n="15">post mortem ducibus, non “celeres fugae</l>
                  <l n="16">reiectaeque retrorsum Hannibalis minae”</l>
                  <l n="17">non “incendia Karthaginis inpiae”,</l>
                  <l n="18">eius, “qui domita nomen ab Africa</l>
                  <l n="19">lucratus rediit”, clarius indicant</l>
                  <l n="20">laudes quam “Calabrae Pierides” neque,</l>
                  <l n="21">si chartae sileant quod bene feceris,</l>
                  <l n="22">mercedem tuleris. quid foret Iliae</l>
                  <l n="23">Mavortisque puer, si taciturnitas</l>
                  <l n="24">obstaret meritis invida Romuli?</l>
                  <l n="25">ereptum Stygiis fluctibus Aeacum</l>
                  <l n="26">virtus et favor et lingua potentium</l>
                  <l n="27">vatum divitibus consecrat insulis.</l>
                  <l n="28">dignum laude virum Musa vetat mori,</l>
                  <l n="29">caelo Musa beat. sic Iovis interest</l>
                  <l n="30">optatis epulis inpiger Hercules,</l>
                  <l n="31">clarum Tyndaridae sidus ab infimis</l>
                  <l n="32">quassas eripiunt aequoribus ratis,</l>
                  <l n="33">ornatus viridi tempora pampino</l>
                  <l n="34">Liber vota bonos ducit ad exitus.</l>
               </div>
               <div type="textpart" n="9" met="Alcaic Strophe" subtype="poem">
                  <lg>
                     <l n="1">Ne forte credas interitura quae</l>
                     <l n="2">longe sonantem natus ad Aufidum</l>
                     <l n="3">non ante volgatas per artis</l>
                     <l n="4">verba loquor socianda chordis:</l>
                  </lg>
                  <lg>
                     <l n="5">non, si priores Maeonius tenet</l>
                     <l n="6">sedes Homerus, Pindaricae latent</l>
                     <l n="7">Ceaeque et Alcaei minaces</l>
                     <l n="8">Stesichorique graves Camenae</l>
                  </lg>
                  <lg>
                     <l n="9">nec siquid olim lusit Anacreon</l>
                     <l n="10">delevit aetas; spirat adhuc amor</l>
                     <l n="11">vivuntque conmissi calores</l>
                     <l n="12">Aeoliae fidibus puellae.</l>
                  </lg>
                  <lg>
                     <l n="13">non sola comptos arsit adulteri</l>
                     <l n="14">crinis et aurum vestibus inlitum</l>
                     <l n="15">mirata regalisque cultus</l>
                     <l n="16">et comites Helene Lacaena</l>
                  </lg>
                  <lg>
                     <l n="17">primusve Teucer tela Cydonio</l>
                     <l n="18">direxit arcu; non semel Ilios</l>
                     <l n="19">vexata; non pugnavit ingens</l>
                     <l n="20">Idomeneus Sthenelusve solus</l>
                  </lg>
                  <lg>
                     <l n="21">dicenda Musis proelia; non ferox</l>
                     <l n="22">Hector vel acer Deiphobus gravis</l>
                     <l n="23">excepit ictus pro pudicis</l>
                     <l n="24">coniugibus puerisque primus.</l>
                  </lg>
                  <lg>
                     <l n="25">vixere fortes ante Agamemnona</l>
                     <l n="26">multi; sed omnes inlacrimabiles</l>
                     <l n="27">urgentur ignotique longa</l>
                     <l n="28">nocte, carent quia vate sacro.</l>
                  </lg>
                  <lg>
                     <l n="29">paullum sepultae distat inertiae</l>
                     <l n="30">celata virtus. non ego te meis</l>
                     <l n="31">chartis inornatum silebo,</l>
                     <l n="32">totve tuos patiar labores</l>
                  </lg>
                  <lg>
                     <l n="33"> inpune, Lolli, carpere lividas</l>
                     <l n="34">obliviones. est animus tibi</l>
                     <l n="35">rerumque prudens et secundis</l>
                     <l n="36">temporibus dubiisque rectus,</l>
                  </lg>
                  <lg>
                     <l n="37"> vindex avarae fraudis et abstinens</l>
                     <l n="38">ducentis ad se cuncta pecuniae,</l>
                     <l n="39">consulque non unius anni,</l>
                     <l n="40">sed quotiens bonus atque fidus</l>
                     <lg>
                        <l n="41">iudex honestum praetulit utili,</l>
                        <l n="42">reiecit alto dona nocentium</l>
                        <l n="43">voltu, per obstantis catervas</l>
                        <l n="44">explicuit sua victor arma.</l>
                     </lg>
                     <lg>
                        <l n="45"> non possidentem multa vocaveris</l>
                        <l n="46">recte beatum; rectius occupat</l>
                        <l n="47">nomen beati qui deorum</l>
                        <l n="48">muneribus sapienter uti</l>
                     </lg>
                     <lg>
                        <l n="49">duramque callet pauperiem pati</l>
                        <l n="50">peiusque leto flagitium timet,</l>
                        <l n="51">non ille pro caris amicis</l>
                        <l n="52">aut patria timidus perire.</l>
                     </lg>
                  </lg>
               </div>
               <div type="textpart" n="10" met="Fifth (Greater) Asclepiadean" subtype="poem">
                  <l n="1">O crudelis adhuc et Veneris muneribus potens,</l>
                  <l n="2">insperata tuae cum veniet pluma superbiae</l>
                  <l n="3">et, quae nunc umeris involitant, deciderint comae,</l>
                  <l n="4">nunc et qui color est puniceae flore prior rosae</l>
                  <l n="5">mutatus Ligurinum in faciem verterit hispidam,</l>
                  <l n="6">dices “heu,” quotiens te speculo videris alterum,</l>
                  <l n="7">“quae mens est hodie, cur eadem non puero fuit,</l>
                  <l n="8">vel cur his animis incolumes non redeunt genae?”</l>
               </div>
               <div type="textpart" n="11" met="Sapphic Strophe" subtype="poem">
                  <lg>
                     <l n="1">Est mihi nonum superantis annum</l>
                     <l n="2">plenus Albani cadus, est in horto,</l>
                     <l n="3">Phylli, nectendis apium coronis;</l>
                     <l n="4">est hederae vis</l>
                  </lg>
                  <lg>
                     <l n="5">multa, qua crinis religata fulges,</l>
                     <l n="6">ridet argento domus, ara castis</l>
                     <l n="7">vincta verbenis avet immolato</l>
                     <l n="8">spargier agno;</l>
                  </lg>
                  <lg>
                     <l n="9">cuncta festinat manus, huc et illuc</l>
                     <l n="10">cursitant mixtae pueris puellae,</l>
                     <l n="11">sordidum flammae trepidant rotantes</l>
                     <l n="12">vertice fumum.</l>
                  </lg>
                  <lg>
                     <l n="13">ut tamen noris, quibus advoceris</l>
                     <l n="14">gaudiis: Idus tibi sunt agendae,</l>
                     <l n="15">qui dies mensem Veneris marinae</l>
                     <l n="16">findit Aprilem,</l>
                  </lg>
                  <lg>
                     <l n="17">iure sollemnis mihi sanctiorque</l>
                     <l n="18">paene natali proprio, quod ex hac</l>
                     <l n="19">luce Maecenas meus adfluentis</l>
                     <l n="20">ordinat annos.</l>
                  </lg>
                  <lg>
                     <l n="21">Telephum, quem tu petis, occupavit</l>
                     <l n="22">non tuae sortis iuvenem puella</l>
                     <l n="23">dives et lasciva tenetque grata</l>
                     <l n="24">compede vinctum.</l>
                  </lg>
                  <lg>
                     <l n="25">terret ambustus Phaethon avaras</l>
                     <l n="26">spes et exemplum grave praebet ales</l>
                     <l n="27">Pegasus terrenum equitem gravatus</l>
                     <l n="28">Bellerophontem,</l>
                  </lg>
                  <lg>
                     <l n="29">semper ut te digna sequare et ultra</l>
                     <l n="30">quam licet sperare nefas putando</l>
                     <l n="31">disparem vites. age iam, meorum</l>
                     <l n="32">finis amorum,</l>
                  </lg>
                  <lg>
                     <l n="33">(non enim posthac alia calebo</l>
                     <l n="34">femina) condisce modos, amanda</l>
                     <l n="35">voce quos reddas: minuentur atrae</l>
                     <l n="36">carmine curae.</l>
                  </lg>
               </div>
               <div type="textpart" n="12" met="Third Asclepiadean" subtype="poem">
                  <lg>
                     <l n="1">Iam veris comites, quae mare temperant,</l>
                     <l n="2">inpellunt animae lintea Thraciae,</l>
                     <l n="3">iam nec prata rigent nec fluvii strepunt</l>
                     <l n="4">hiberna nive turgidi.</l>
                  </lg>
                  <lg>
                     <l n="5">nidum ponit, Ityn flebiliter gemens,</l>
                     <l n="6">infelix avis et Cecropiae domus</l>
                     <l n="7">aeternum opprobrium, quod male barbaras</l>
                     <l n="8">regum est ulta libidines.</l>
                  </lg>
                  <lg>
                     <l n="9">dicunt in tenero gramine pinguium</l>
                     <l n="10">custodes ovium carmina fistula</l>
                     <l n="11">delectantque deum, cui pecus et nigri</l>
                     <l n="12">colles Arcadiae placent.</l>
                  </lg>
                  <lg>
                     <l n="13">adduxere sitim tempora, Vergili:</l>
                     <l n="14">sed pressum Calibus ducere Liberum</l>
                     <l n="15">si gestis, iuvenum nobilium cliens,</l>
                     <l n="16">nardo vina merebere.</l>
                  </lg>
                  <lg>
                     <l n="17">nardi parvus onyx eliciet cadum,</l>
                     <l n="18">qui nunc Sulpiciis adcubat horreis,</l>
                     <l n="19">spes donare novas largus amaraque</l>
                     <l n="20">curarum eluere efficax.</l>
                  </lg>
                  <lg>
                     <l n="21">ad quae si properas gaudia, cum tua</l>
                     <l n="22">velox merce veni: non ego te meis</l>
                     <l n="23">inmunem meditor tinguere poculis,</l>
                     <l n="24">plena dives ut in domo.</l>
                  </lg>
                  <lg>
                     <l n="25">verum pone moras et studium lucri</l>
                     <l n="26">nigrorumque memor, dum licet, ignium</l>
                     <l n="27">misce stultitiam consiliis brevem:</l>
                     <l n="28">dulce est desipere in loco.</l>
                  </lg>
               </div>
               <div type="textpart" n="13" met="Fourth Asclepiadean" subtype="poem">
                  <lg>
                     <l n="1">Audivere, Lyce, di mea vota, di</l>
                     <l n="2">audivere, Lyce: fis anus et tamen</l>
                     <l n="3">vis formosa videri</l>
                     <l n="4">ludisque et bibis inpudens</l>
                  </lg>
                  <lg>
                     <l n="5">et cantu tremulo pota Cupidinem</l>
                     <l n="6">lentum sollicitas. ille virentis et</l>
                     <l n="7">doctae psallere Chiae</l>
                     <l n="8">pulcris excubat in genis.</l>
                  </lg>
                  <lg>
                     <l n="9">inportunus enim transvolat aridas</l>
                     <l n="10">quercus et refugit te quia luridi</l>
                     <l n="11">dentes, te quia rugae</l>
                     <l n="12">turpant et capitis nives.</l>
                  </lg>
                  <lg>
                     <l n="13">nec Coae referunt iam tibi purpurae</l>
                     <l n="14">nec cari lapides tempora, quae semel</l>
                     <l n="15">notis condita fastis</l>
                     <l n="16">inclusit volucris dies.</l>
                  </lg>
                  <lg>
                     <l n="17">quo fugit venus, heu, quove color, decens</l>
                     <l n="18">quo motus? quid habes illius, illius,</l>
                     <l n="19">quae spirabat amores,</l>
                     <l n="20">quae me surpuerat mihi</l>
                  </lg>
                  <lg>
                     <l n="21">felix post Cinaram notaque et artium</l>
                     <l n="22">gratarum facies? sed Cinarae brevis</l>
                     <l n="23">annos fata dederunt,</l>
                     <l n="24">servatura diu parem</l>
                  </lg>
                  <lg>
                     <l n="25">cornicis vetulae temporibus Lycen,</l>
                     <l n="26">possent ut iuvenes visere fervidi</l>
                     <l n="27">multo non sine risu</l>
                     <l n="28">dilapsam in cineres facem.</l>
                  </lg>
               </div>
               <div type="textpart" n="14" met="Alcaic Strophe" subtype="poem">
                  <lg>
                     <l n="1">Quae cura patrum quaeve Quiritium</l>
                     <l n="2">plenis honorum muneribus tuas,</l>
                     <l n="3">Auguste, virtutes in aevum</l>
                     <l n="4">per titulos memoresque fastos</l>
                  </lg>
                  <lg>
                     <l n="5">aeternet, o, qua sol habitabilis</l>
                     <l n="6">inlustrat oras, maxime principum,</l>
                     <l n="7">quem legis expertes Latinae</l>
                     <l n="8">Vindelici didicere nuper</l>
                  </lg>
                  <lg>
                     <l n="9">quid Marte posses. milite nam tuo</l>
                     <l n="10">Drusus Genaunos, inplacidum genus,</l>
                     <l n="11">Breunosque velocis et arcis</l>
                     <l n="12">Alpibus inpositas tremendis</l>
                  </lg>
                  <lg>
                     <l n="13">deiecit acer plus vice simplici;</l>
                     <l n="14">maior Neronum mox grave proelium</l>
                     <l n="15">conmisit immanisque Raetos</l>
                     <l n="16">auspiciis pepulit secundis,</l>
                  </lg>
                  <lg>
                     <l n="17">spectandus in certamine Martio</l>
                     <l n="18">devota morti pectora liberae</l>
                     <l n="19">quantis fatigaret ruinis,</l>
                     <l n="20">indomitas prope qualis undas</l>
                  </lg>
                  <lg>
                     <l n="21">exercet Auster Pleiadum choro</l>
                     <l n="22">scindente nubis, inpiger hostium</l>
                     <l n="23">vexare turmas et frementem</l>
                     <l n="24">mittere equum medios per ignis.</l>
                  </lg>
                  <lg>
                     <l n="25">sic tauriformis volvitur Aufidus,</l>
                     <l n="26">qui regna Dauni praefluit Apuli,</l>
                     <l n="27">cum saevit horrendamque cultis</l>
                     <l n="28">diluviem meditatur agris,</l>
                  </lg>
                  <lg>
                     <l n="29">ut barbarorum Claudius agmina</l>
                     <l n="30">ferrata vasto diruit impetu</l>
                     <l n="31">primosque et extremos metendo</l>
                     <l n="32">stravit humum sine clade victor,</l>
                  </lg>
                  <lg>
                     <l n="33">te copias, te consilium et tuos</l>
                     <l n="34">praebente divos. nam tibi quo die</l>
                     <l n="35">portus Alexandrea supplex</l>
                     <l n="36">et vacuam patefecit aulam,</l>
                  </lg>
                  <lg>
                     <l n="37">Fortuna lustro prospera tertio</l>
                     <l n="38">belli secundos reddidit exitus</l>
                     <l n="39">laudemque et optatum peractis</l>
                     <l n="40">imperiis decus adrogavit.</l>
                  </lg>
                  <lg>
                     <l n="41">te Cantaber non ante domabilis</l>
                     <l n="42">Medusque et Indus, te profugus Scythes</l>
                     <l n="43">miratur, o tutela praesens</l>
                     <l n="44">Italiae dominaeque Romae.</l>
                  </lg>
                  <lg>
                     <l n="45">te fontium qui celat origines</l>
                     <l n="46">Nilusque et Hister, te rapidus Tigris,</l>
                     <l n="47">te beluosus qui remotis</l>
                     <l n="48">obstrepit Oceanus Britannis,</l>
                  </lg>
                  <lg>
                     <l n="49">te non paventis funera Galliae</l>
                     <l n="50">duraeque tellus audit Hiberiae,</l>
                     <l n="51">te caede gaudentes Sygambri</l>
                     <l n="52">conpositis venerantur armis.</l>
                  </lg>
               </div>
               <div type="textpart" n="15" met="Alcaic Strophe" subtype="poem">
                  <lg>
                     <l n="1">Phoebus volentem proelia me loqui</l>
                     <l n="2">victas et urbis increpuit lyra,</l>
                     <l n="3">ne parva Tyrrhenum per aequor</l>
                     <l n="4">vela darem. tua, Caesar, aetas</l>
                  </lg>
                  <lg>
                     <l n="5">fruges et agris rettulit uberes</l>
                     <l n="6">et signa nostro restituit Iovi</l>
                     <l n="7">derepta Parthorum superbis</l>
                     <l n="8">postibus et vacuum duellis</l>
                  </lg>
                  <lg>
                     <l n="9">Ianum Quirini clausit et ordinem</l>
                     <l n="10">rectum evaganti frena licentiae</l>
                     <l n="11">iniecit emovitque culpas</l>
                     <l n="12">et veteres revocavit artis,</l>
                  </lg>
                  <lg>
                     <l n="13">per quas Latinum nomen et Italae</l>
                     <l n="14">crevere vires famaque et imperi</l>
                     <l n="15">porrecta maiestas ad ortus</l>
                     <l n="16">solis ab Hesperio cubili.</l>
                  </lg>
                  <lg>
                     <l n="17">custode rerum Caesare non furor</l>
                     <l n="18">civilis aut vis exiget otium,</l>
                     <l n="19">non ira, quae procudit ensis</l>
                     <l n="20">et miseras inimicat urbis.</l>
                  </lg>
                  <lg>
                     <l n="21">non qui profundum Danuvium bibunt</l>
                     <l n="22">edicta rumpent Iulia, non Getae,</l>
                     <l n="23">non Seres infidique Persae,</l>
                     <l n="24">non Tanain prope flumen orti.</l>
                  </lg>
                  <lg>
                     <l n="25">nosque et profestis lucibus et sacris</l>
                     <l n="26">inter iocosi munera Liberi</l>
                     <l n="27">cum prole matronisque nostris,</l>
                     <l n="28">rite deos prius adprecati,</l>
                  </lg>
                  <lg>
                     <l n="29">virtute functos more patrum duces</l>
                     <l n="30">Lydis remixto carmine tibiis</l>
                     <l n="31">Troiamque et Anchisen et almae</l>
                     <l n="32">progeniem Veneris canemus.</l>
                  </lg>
               </div>
            </div>
         </div>
      </body>
   </text>
</TEI>